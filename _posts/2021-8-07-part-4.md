---
layout: post
comments: true
title: பகுதி நான்கு
---

## நீலு - ஜெயில்‌ கேட்‌

ஜெயில்‌ கேட்டுக்கு முன்னால்‌ இருக்கும்‌ போர்ட்டிகோவுக்கு கீழே
வார்டர்‌ நிஹால்‌ ஸிங்குடன்‌ நின்று கொண்டிருக்கிறேன்‌. கேட்டுக்கு
வெளியே துப்பாக்கியும்‌ கையுமாகக்‌ காவல்காரர்கள்‌ . கேட்டுக்கு
உள்ளே நல்ல பிரகாசமான விளக்கு. விளக்கின்‌ கீழே ஒரு
"டெஸ்க்கு'க்கு முன்னால்‌ உயரமான ஒரு ஸ்டூல்‌ மேலே உட்கார்ந்திருக்‌
கிறான்‌ சுபேதார்‌. நிஹால்‌ சொல்லியிருந்தது போல்‌ போர்டிகோ
வுக்குக்‌ கீழே ஒரு சின்னக்‌ கைப்பிடிச்‌ சுவர்மேல்‌ உட்கார்ந்‌ திருக்கிறேன்‌.

"பாபூ, கம்பிளி கிம்பிளி, ஏதாவது கொண்டு வர்லே."

"இல்லை." பிறகு அவனே கேட்டுக்கு உள்ளே இருந்த சுபேதாரைக்‌
கேட்டு மூன்று, நான்கு கம்பளிகள்‌ வாங்கி இரும்புக்‌ கம்பிகளின்‌
இடுக்குவழியாகக்‌ கொடுக்கிறான்‌. அதில்‌ இருக்கும்‌ புழுதியைத்‌
தட்டுவது போல்‌ பாவனை செய்துவிட்டு, நான்காக மடித்துக்‌ கைப்பிடிச்‌
சுவர்‌ மேலே வைக்கிறேன்‌. என்னிடம்‌ சொல்லுகிறான்‌: "பாபூ
இங்கேயே உட்காருங்க."

பிறகு கேட்‌ பக்கத்தில்‌ இருக்கும்‌ ஸெண்ட்ரி, சுபேதார்‌ இருவரிடமும்‌
குரலை உயர்த்தாமல்‌ என்னைப்‌ பற்றிச்‌ சுருக்கமாகச்‌ சொல்லுறான்‌,
விடியற்காலையில்‌ தூக்கு போடப்பட இருப்பவன்‌ தம்பி நான்‌ என்று.

"இரவு பூராவும்‌ இங்கேயே தங்க விரும்புகிறார்‌, தொந்தரவு எதுவும்‌
செய்ய வேண்டாம்‌." சுபேதாருக்கு இது பிடிக்கவில்லை என்று
தோன்றுகிறது. ஜெயில்‌ கேட்டுக்குள்ளே ஹெட்வார்டர்‌ யஜமான்‌.
கேட்டுக்கு வெளியே, தடியும்‌ கையுமாக நிற்கிற சுபேதார்தான்‌
யஜமான்‌. இவனுடைய சரியான பெயர்‌, 'கேட்‌ வார்டர்‌'.
சண்டைக்குப்‌ போய்விட்டு வந்திருப்பதால்‌ 'சுபேதார்‌ ஸாஹேப்‌'
பட்டம்‌. யார்‌ உள்ளே வருகிறார்கள்‌, வெளியே போகிறார்கள்‌--இவற்றுக்‌
கெல்லாம்‌ கடைசி வார்த்தை இந்தச்‌ சுபேதாருடையது தான்‌. இந்த
வருவோர்‌ போவோரிடம்‌ இருக்கும்‌ பணம்‌, கணம்‌, சாமான்‌ "ஸர்ஜா"
எல்லாவற்றையும்‌ சோதனை போடுவது, கடைத்தெரு வியாபாரம்‌,
கண்ட்ராக்டர்கள்‌ ஏற்பாடு செய்வது போன்ற எல்லா விஷயங்களிலும்‌
தீர்ப்பு அளிப்பவன்‌ இந்தச்‌ சுபேதார்தான்‌. இப்படிப்பட்ட மாபெரும்‌
மனிதரான சுபேதாரிடம்‌ ஒரு சாமான்ய வார்டர்‌, கேட்கககூடாத
ஒர்‌ உதவியைக்‌ கேட்கிறானே? இதிலே ஏதோ இருக்கிறது.

கொஞ்ச நேரம்‌ கழித்துச்‌ சுபேதார்‌ கேட்கிறான்‌, "உனக்கு எவ்வளவு
கொடுத்தான்‌?" என்று.

நிஹால்‌ ஸிங்‌ கொஞ்ச நாளாகவே என்னிடமிருந்து பணம்‌
சாப்பிட்டுக்கொண்டு இருக்கிறான்‌. தினமும்‌ என்னிடம்‌ வந்து ஒரு
"லிஸ்ட்‌! கொடுப்பான்‌. இன்று இன்னின்ன சாமான்‌ எங்கள்‌ அண்ணா
வுக்குச்‌ சாப்பிடக்‌ கொடுத்திருக்கிறேன்‌ என்று. "கடையிலிருந்து
வாங்கிப்‌ போய்‌, மறைத்து மூடி ஜெயிலுக்குள்ளே அனுப்புகிறது
சுலபமா என்ன?" என்று சொல்லுவான்‌. இந்தச்‌ சுபேதார்‌ பேராசை
பிடிச்சவன்‌. ஒவ்வொரு சாமானுக்கும்‌ உள்ளே போறதுக்கு ஒரு ரூபாய்‌
கொடுக்க வேண்டியிருக்கும்‌. சம்பளம்‌ என்னவோ ஐம்ப ந்திரண்டு ரூபாய்‌
தான்‌. ஆனால்‌ ஒரே மிலிடெரி 'தர்பார்‌'. சண்டைக்குப்‌ போய்விட்டு
வந்திருக்கான்‌ இல்லியா?

இப்படி அப்படின்னு அவன்‌ தன்‌ கஷ்டத்தை எல்லாம்‌ சொல்லிக்‌
கொண்ட பிறகு, அசட்டுச்‌ சிரிப்புடன்‌, "ஐயா தானே எனக்குத்‌ தாய்‌,
தகப்பன்‌ மாதிரி! நீங்க கொடுக்கிற பிச்சையிலே தானே குழந்தை
குட்டிங்களை விட்டுவிட்டு இவ்வளவு தூர தேசத்திலே வயத்தெ கழுவ
வந்திருக்கேன்‌" என்பான்‌. இப்படிப்‌ பேசியே என்னிடமிருந்து பணம்‌
பிடுங்கிவருகிறான்‌. சுபேதார்‌, நிஹால்‌ ஸிங்‌ இரண்டு பேருக்கும்‌, இங்கே
தங்க வேண்டுமென்றால்‌ கொஞ்சம்‌ செலவு செய்ய வேண்டியிருக்கும்‌
என்கிற விஷயத்தை நான்‌ புரிந்துகொள்ள வேண்டும்‌ என்கிற
எண்ணம்‌. இல்லையென்றால்‌ இவ்வளவு உரக்கப்‌ பேசுவானேன்‌? வேண்டு
மென்றே என்‌ காதில்‌ விழும்படி பேசுகிறார்கள்‌ .

"என்ன கொடுப்பாரு? தர்ம நியாயம்னு இப்பவும்‌ ஒன்று இருக்கு.
என்‌ பிள்ளே மேலே ஆணையாச்‌ சொல்றேன்‌. ஒண்ணும்‌ கொடுக்கல்லே.
துரை இவருக்குப்‌ பிணத்தை எடுத்துக்கிட்டுப்‌ போக அனுமதிச்சு
உத்தரவு போட்டிருக்காரு."

"பிணத்தை எடுத்துக்கிட்டுப்‌ போக உத்தரவு போட்டிருந்தா
போட்டிருக்கட்டும்‌. இங்கே தங்கறதுக்கு உத்தரவு போடல்லியே?
வெளி மனுஷங்களை இங்கே தங்கவிடற பொறுப்பை நான்‌ எடுத்துக்க
முடியாது."

இன்னும்‌ என்னவெல்லாமோ 'கடகடன்னு' சொல்லிக்‌ கொண்டே
இருக்கிறான்‌, சுபேதார்‌. நான்‌ நிஹால்‌ ஸிங்கைக்‌ கூப்பிட்டு அவன்‌
கையிலே ஒரு ரூபாயை வைத்து அமுக்கினேன்‌. சுபேதார்‌ துரை
பார்த்துக்கொண்டே இருக்கிறார்‌. ஒரு வார்த்தை கூடச்‌ சொல்வில்லை.
பங்கு போட்டுக்கொள்வது பின்னர்‌ நடக்கும்‌.

சுபேதார்‌ லெண்ட்ரிக்குச்‌ சொல்லிவிட்டான்‌ : இந்தப்‌ பாபுவை
யாரும்‌ ஒண்ணும்‌ செய்யக்கூடாது. டியூட்டி மாத்தும்‌ போது, புதுசா
வரவங்க கிட்டே சொல்லிவிடு.

நிஹால்‌ ஸிங்‌ கையைக்‌ கூப்பிக்கொண்டு 'ப்ரணாம்‌' என்று சொல்லி
விட்டுப்‌ போகிறான்‌. இந்த ஊரில்‌ 'நமஸ்கார்‌' என்று சொல்வதில்லை.
அதற்குப்‌ பதிலாகச்‌ சமய சந்தர்ப்பம்‌ இல்லாமல்‌ "ப்ரணம்‌' என்று
சொல்லும்‌ வழக்கம்‌ இவர்களுக்கு. நாங்களும்‌ இந்த ஊரில்‌ இருந்து
இருந்து இந்த வார்த்தையையும்‌ இதே மாதிரி பல வார்த்தைகளையும்‌
உபயோகிக்கப்‌ பழகிக்‌ கொண்டுவிட்டோம்‌.

ஸிசர்‌ எழுதிய கடிதம்‌ இப்பொழுது கூட ஞாபகம்‌ இருக்கிறது.
எனக்கு முன்னாடியே ஜெயிலிலிருந்து அவனை விடுதலை செய்து
விட்டார்கள்‌. ஜெயிலில்‌ இருப்பவர்கள்‌ எல்லாரும்‌ எப்பொழுதுமே
சொல்லும்‌ ஒரு வார்த்தை; ஜெயிலை விட்டு வெளியில்‌ போகிறவர்கள்‌
உள்ளே இருப்பவர்களைப்பற்றிக்‌ கவலைப்படுவதை விட்டு விடுவார்கள்‌
என்பது. நிஜமாகவே இப்படித்தான்‌ எல்லாத்‌ துறைகளிலும்‌
நடக்கிறது போலும்‌. ஜெயிலிலேயே மாதக்‌ கணக்கில்‌, வருஷச்கணக்கில்‌
புழுங்கி மக்கிப்‌ போனவர்களுக்கு எல்லாம்‌ வெளியுலகத்துச்‌ செய்திகள்‌
எவ்வளவு தேவை தெரியுமா? இவர்களது பொங்கி எழும்‌ நெகிழ்ச்சிகள்‌
எல்லாம்‌ விதிகளால்‌ கட்டப்பட்டு வற்றிச்‌ சுருங்கிப்‌ போய்‌
விடுகின்‌றன--சீன தேசத்துப்‌ பெண்மணிகளின்‌ பாதங்களைப்‌ போல.

வாழ்க்கை தடங்கலில்லாமல்‌ இயற்கையாக வளர்ந்து வசிப்பதற்கு
வாய்ப்புகள்‌ ஜெயிலில்‌ கிடையாது. அதனாலேதான்‌ ஜெயிலுக்குள்‌
ஒரு புதுக்‌ கைதி வந்து சேர்ந்தால்‌ அவன்‌ இருளடைந்த யக்ஷ்புரிக்குள்‌
ஒரு மெல்லிய ஒளிக்கிரணம்‌ நுழைய அநுமதிக்கும்‌ ஒரு சின்ன
ஜன்னலாகக்‌ காட்சியளிக்கிறான்‌. பரபரப்புடன்‌ சுழலும்‌ வெளி உலகில்‌
கட்டும்‌ மதுர நுகர்ச்சிகளிலிருந்து பலாத்காரமாக இழுத்து வரப்பட்டு,
ஜெயிலுக்குள்‌ அடைக்கப்பட்ட கைதிகள்‌, சீக்கரம்‌ விடுதலை அடைந்து
வெளியில்‌ செல்லவிருக்கும்‌ கைதிகள்‌ மூலம்‌ தாங்கள்‌ இழந்த வெளி
வாழ்வுடன்‌ தொடர்புகொள்ள ஏங்குகிறார்கள்‌. ஒரு யந்திரம்‌ போல்‌
சுழலும்‌ ஜெயில்‌ வாழ்க்கைக்கு இந்த விடுதலையடைந்த கைதிகள்‌
தான்‌ "ஸேஃப்டி வால்வ்‌". இந்த ஜெயிலுக்குள்ளே தான்‌ எத்தனை
ஏமாற்றங்கள்‌, எத்தனை கட்டுக்கடங்காத ஆக்ரோவுங்கள்‌ , முடிவற்ற
கண்ணீர்ப்‌ பெருக்குகள்‌, தீர்க்க முடியாத தாபங்கள்‌! இவற்றுக்‌
கெல்லாம்‌ தாற்காலிக நிவாரணத்துக்கு வழிவகுத்துக்‌ கொடுக்கிறான்,
வெளியே செல்லும்‌ கைதி. அவன்‌ ஜெயிலைவிட்டுப்‌ போகும்போது,
கடிதம்‌ எழுதுவதாக எத்தனை வாக்குகள்‌! இண்டர்வியூவு'க்கு
ஏற்பாடு செய்து கொள்வதாக எத்தனை சத்தியங்கள்‌! கேட்டுக்‌
கொண்டதும்‌, கேட்டுக்‌ கொள்ளாததுமான காரியங்களைக்‌ கட்டாயம்‌
செய்து முடிப்பதாக எத்தனை பிரதிக்ஞைகள்! வெளியே போகும்‌ தினம்‌
பூமாலைகள்‌, விடைபெற்றுக்கொள்ளும்‌ தழுவல்கள்‌, ப்ரணம்‌--நமஸ்‌
காரங்கள்‌, ஆதாப்‌--ஆலிங்கனங்கள்‌, தேடாத அறிமுகங்கள்‌, கேட்‌
வரை ஊர்வலமாகப்‌ போய்‌ வழி அனுப்புதல்‌! இவையெல்லாம்‌ ஜெயில்‌
வாழ்க்கையின்‌ சம்பிரதாயங்களாகப்‌ போய்விட்டாலும்‌, வெறும்‌
வெளிவேஷத்துக்காகச்‌ செய்யப்படுபவை அல்ல. இதில்‌ எழும் உள்ள
நெகிழ்ச்சி உண்மையானதுதான்‌. ஆனால்‌ இதற்கெல்லாம்‌ பிறகு
என்ன நடக்கும்‌ என்று கண்ணை மூடிக்கொண்டு சொல்லிவிடலாம்‌.

தபாலாபீஸில்‌ வேலை செய்கிறவாளால்‌ சுமாராகக்‌ கணக்குச்‌ சொல்ல
முடியும்‌, அட்ரஸ்‌ இல்லாமல்‌ கடிதம்‌ எழுதுபவர்கள்‌ எத்தனை பேர்‌
என்று. விடுதலை அடைந்து கைதி கேட்டுக்கு வெளியே போன
நிமிஷமே உள்ள இருப்பவர்களை மறந்து விடுகிறார்கள்‌ என்ற
உண்மையை. அரசியல்‌ கைதிகள்‌ அதேமாதிரி சொல்லமுடியும்‌.
என்னுடைய கணிப்பு தப்பு என்று நிருபிப்பதற்காகவே ஜெயிலைவிட்டு
வெளியே போனவுடனே ஸிசர்‌, அண்ணாவுக்குக்‌ கடிதம்‌ எழுதினான்‌ .
அதில்‌ சில வரிகளை அண்ணா, 'அண்டர்லைன்‌' பண்ணியிருந்தான்‌.
இப்பவும்‌ ஞாபகம்‌ இருக்கிறது. "மற்றவர்கள்‌ மாதிரி என்னை
நினைக்காதே. ஜெயிலை விட்டு வந்த ஏழு நாட்களுக்குள்ளாக உனக்குக்‌
கடிதம்‌ எழுதுகிறேன்‌. இவர்‌ இவர்களுக்கு எனது 'ப்ரணாம்‌'
தெரிவிக்கவும்‌. "

ஹர்தா தூபேஜியின்‌ மனைவி கிழவி, அவளும்‌ எனக்குப்‌ 'ப்ரணாம்‌"
சொல்கிறாள்‌. மேலும்‌ அண்ணாவைத்‌ தனது 'வளர்ப்புப்‌ பிள்ளை'
என்று சொல்லிக்‌ கொள்கிறாள்‌. ரொம்பவும்‌ ஏழைக்‌ குடும்பம்‌.
இருந்தாலும்‌ அன்று பார்த்தபோது தன்‌ 'பிள்ளை'க்கு வழக்காடுவதற்
காகப்‌ புடைவைத்‌ தலைப்பிலிருந்து மூன்று ரூபாய்‌ எடுத்து, செலவுக்‌
காகக்‌ கொடுத்தாள்‌. அவளுடைய இரண்டு கண்களிலும்‌ ஜலம்‌.

தூபேஜியே ரொம்பத்‌ தயக்கப்பட்டுக்‌ கொண்டு சங்கோசத்துடன்‌
என்னிடம்‌ சொன்னார்‌: "பணத்துக்கு அவசியம்‌ இருந்தால்‌ நான்‌
கொஞ்சம்‌ சேகரித்துக்‌ கொடுக்க முடியும்‌" என்று. தூபேஜி மேலும்‌
சொன்னார்‌: "பகவான்‌ எங்கே கோபித்துக்‌ கொண்டு விடுவாரோ
என்ற பயத்தில்‌ என்னையும்‌ என்‌ மனைவியையும்‌ போலீஸ்காரர்கள்‌
கைது செய்யவில்லை. நானும்‌ தான்‌ ஊர்வலத்திலே கலந்து கொண்‌
டேன்‌. என்‌ கையில்‌ தான்‌ எல்லாருடைய கொடிகளையும்‌ விடப்‌
பெரிய கொடி இருந்தது. ஆகவே எப்போது பகவான்‌ நான்‌ ஜெயி
லுக்கு வெளியே இருக்க வேண்டும்‌ என்று நினைத்து விட்டாரோ,
அப்போது காங்கிரஸ்காரன்‌ என்கிற முறையில்‌ பீலு பாபுவின்‌ வழக்குக்‌
காக என்னாலான உதவி செய்ய வேண்டியது என்‌ கடமை."

நான்‌ அப்போது பணத்தை வாங்கிக்‌ கொள்ள மறுத்து விட்டேன்‌.
தூபேஜி இந்தச்‌ செய்கையை, நான்‌ அண்ணா வழக்கை நடத்த இஷ்டப்‌
படவில்லை என்று தவறாக அர்த்தம்‌ பண்ணிக்‌ கொண்டு விட்டார்‌.
உண்மையில்‌ நான்‌ பணம்‌ வாங்கிக்‌ கொள்ளாததற்குக்‌ காரணம்‌
பெரியம்மா எங்கிருந்தோ எனக்குத்‌ தெரியாமல்‌ முந்நூறு ரூபாய்‌ இந்த
வழக்குக்காக வாங்கிக்‌ கொடுத்திருந்தாள்‌. பெரியம்மா சொன்னது
இவ்வளவுதான்‌: "இந்தப்‌ பணத்தை வக்கீல்‌ ஹரேன்‌ பாபுவுக்குக்‌
கொடுத்துவிடு." பணத்தை என்னிடம்‌ கொடுக்கும்போது அவள்‌
முகம்‌ தூபேஜியின்‌ மனைவியின்‌ முகத்தைப்‌ போலவே இருந்தது.
இதற்குப்‌ பிறகு தூபேஜி தனியாகவே வக்கீல்‌ வீட்டுக்குப்‌ போய்‌ வந்து
கொண்டிருக்க ஆரம்பித்து விட்டார்‌.

குதிரை மேலே தூபேஜி. சிவப்புக்‌ குதிரை, நொண்டி நொண்டிக்‌
கொண்டு சென்று கொண்டிருந்தது. இறங்கும்போது சாட்டையால்‌
ஓர்‌ அடி கொடுத்தார்‌. குதிரை முதுகிலிருந்த சாக்கை எடுத்து
மடித்து வைத்து விட்டு, ஹரேன்‌ பாபு கேட்டுக்குப்‌ பக்கத்தில்‌ இருந்த
யூகலிப்டஸ்‌ மரத்தில்‌ குதிரையைக்‌ கட்டினார். தூபேஜி நிறையப்‌
பணம்‌ செலவழித்திருக்க வேண்டும்‌. நானும்‌ பெரியம்மா கொடுத்‌
தனுப்பிய பணத்தை ஹரேன்‌ பாபுவுக்குக்‌ கொடுத்து விட்டேன்‌. அவர்‌
அப்பாவின்‌ ஆப்த நண்பர்‌. இருந்தாலும்‌ பெரியம்மா கொடுத்த
பணத்தைத்‌ தவிர, தூபேஜி கொடுத்த பணத்தையும்‌ வாங்கிக்‌ கொள்‌
வதில்‌ ஒருவிதத்‌ தயக்கமும்‌ அவர்‌ காட்டவில்லை.

பின்னர்‌ தூபேஜியின்‌ மனைவி தன்‌ மனத்தில்‌ உள்ளதை உடைத்தே
சொல்லி விட்டாள்‌. "எங்கள்‌ வீட்டுக்காரர்‌, தன்‌ பிள்ளையின்‌ வழக்குக்‌
காக யதேஷ்டமாகக்‌ கிம்பளம்‌" எல்லாம்‌ கொடுத்துப்‌ பார்த்தார்‌.
காசை, பானை ஓடு மாதிரி நினைத்துக்கொண்டு செலவு செய்தார்‌.
ஆனால்‌ என்ன பிரயோஜனம்‌? கடைசியில்‌ போலீஸ்‌ யார்‌ பக்கமோ
அவர்கள்‌ பக்கந்தான்‌ ஜயம்‌. நீ சொன்னால்‌ போலீஸ்காரா கேட்பா.
கேள்விப்பட்டேன்‌, கலெக்டர்‌ துரை, உனக்கு ரொம்ப வேண்டியவர்னு.
உன்னைக்‌ கேட்காமல்‌ ஒன்றும்‌ செய்ய மாட்டார்‌ என்று. உங்கள்‌
கட்சியைச்‌ சேர்ந்த நோகேலாலைத்‌தான்‌ எடுத்துக்‌ கொள்ளேன்‌.
ஹர்தர்‌ பஜாரில்‌ உள்ள எல்லா லியாபாரிகளையும்‌ பிடுங்கித்‌ தின்னுண்டு
சாகடிச்சிண்டு இருக்கான்‌. ஆனால்‌ இன்ஸ்பெக்டர்‌ அவன்‌ கையில்‌.
சர்க்கார்‌ உங்கள்‌ கட்சி ஆட்களுக்கு மாதச்‌ சம்பளம்‌ கொடுக்கிறார்‌
களாமே, நிஜமாகவா?"

இப்போ புரிகிறது தூபேஜி ஒளிவு மறைவாகப்‌ பணம்‌ கொடுப்பதின்‌
அர்த்தம்‌. பீலு பாபு அவர்களுடைய வளர்ப்புப்‌ பிள்ளை. அவனைக்‌
காப்பாற்றுவதற்காக அவர்களுடைய எளிய புத்திக்கு எது தேவை
என்று படுகிறதோ அதைச்‌ செய்யத்‌ தயங்குவதில்லை. இவர்கள்‌
எல்லாரும்‌ நான்‌ போலீஸின்‌ கையாள்‌ என்று எண்ணிக்‌ கொண்டிருக்‌
கிறார்கள்‌. அதற்காக இவர்களைக்‌ குற்றம்‌ சொல்ல முடியுமா என்ன?
வேறு என்ன தான்‌ இவர்கள்‌ நினைத்துக்‌ கொள்ள முடியும்‌? நாடு
பூராவும்‌ இதே மாதிரி தான்‌ நினைக்கிறது.

தூபேஜியின்‌ மனைவி சூதுவாது தெரியாதவள்‌. ஆகவே அநேக நாட்‌
களில்‌ பரிச்சயத்தின்‌ பேரில்‌, பளிச்சென்று நேரடியாகச்‌ சொல்லி
விட்டாள்‌. ரூபாயை அவள்‌ முகத்தில்‌ விட்டெறிந்து விடலாமா என்று
தோன்றியது. ஆனால்‌ வாயில்‌ வந்த வார்த்தை: "தீர்ப்பு என்னவோ
சொல்லியாகி விட்டது. பணத்தினால்‌ இப்பொழுது என்ன பயன்‌?'

கலெக்டரோ அல்லது கவர்னர்‌ துரையோ இனிமேல்‌ ஒன்றும்‌ செய்ய
முடியாது என்று அவள்‌ நம்பவே இல்லை என்பது எனக்கு நன்றாகத்‌
தெரிகிறது. அவள்‌ முகத்தில்‌ தோன்றிய ஏமாற்றத்தைப்‌ பார்த்த
வுடன்‌ அவள்‌ கொடுக்க வந்த பணத்தை வாங்கிக்‌ கொள்வதுதான்‌
உசிதம்‌ எனப்படுகிறது. "சரி, பணத்தைக்‌ கொடுங்கள்‌" என்று
சொன்னேன்‌. குழந்தை இல்லாத ஒரு பெண்‌, வேறு யாரோ ஒருவ
ருடைய பிள்ளையின்‌ மேல்‌ காட்டும்‌ வாத்ஸல்யத்தின்‌ முன்பு எனது
வாதங்கள்‌, சித்தாந்தங்கள்‌ எல்லாம்‌ தலை குனிந்தன.

ஆனால்‌ வழக்கு நடந்த சமயத்தில்‌ சாட்சி சொன்னபோது தன்‌
அரசியல்‌ கொள்கையைக்‌ கொஞ்சம்‌ இறக்கி வைத்தால்‌ என்ன மோசம்‌
போயிருக்கும்‌? அந்தச்‌ சமயத்தில்‌ நான்‌ ஒரு சாதாரண மனிதனாகவே
இல்லை. அந்தச்‌ சமயத்தில்‌ பொதுஜன விருப்பத்துக்கு விரோதமாக,
தெரிந்தவர்கள்‌ யாராயினும்‌ சரி. அவர்கள்‌ எல்லாருக்கும்‌ எதிராக
என்‌ தலை மட்டும்‌ நிமிர்ந்து நிற்க வேண்டும்‌ என்ற பிடிவாதம்‌. என்னை
நிந்திப்பவர்களுக்கும்‌, எதிரியாகக்‌ கருதுபவர்களுக்கும்‌ எனது கொள்கை
களில்‌ அசைக்க முடியாத நம்பிக்கையைக்‌ காட்ட வேண்டும்‌ என்கிற
எண்ணம்‌. அரசியல்‌ ஈடுபாட்டை ஒதுக்கி வைத்தாலும்‌, என்னுடைய
பிடிவாத குணம்‌ குறுக்கே வந்து தடுத்திருக்கும்‌. கெடுபிடி பண்ணிக்‌
கொள்கைகளை மாற்றுமளவுக்கு என்‌ நம்பிக்கைகள்‌ ஆட்டம்‌ கண்டவை
அல்ல. என்‌ மன ஆழத்தில்‌ என்ன இருந்தது என்று மக்களுக்கு என்ன
தெரியும்‌? தூபேஜியின்‌ மனைவியின்‌ அபிப்பிராயத்தைவிட மோசமான
அபிப்பிராயம்‌ சாதாரண மக்களுக்கு என்னைப்பற்றி. இதற்குக்‌ கண்‌
கூடான பிரமாணத்தைத்‌ தினமும்‌ பார்த்துக்கொண்டுதானே இருக்‌
கிறேன்‌.

அன்று புட்பால்‌ மைதானத்துக்குப்‌ பக்கத்தில்‌ சில பையன்கள்‌
சிகரெட்‌ குடித்துக்‌ கொண்டு நின்றிருந்தார்கள்‌. அவர்களைத்‌ தாண்டிக்‌
கொண்டு சைக்கிளில்‌ போகும்‌ என்னைக்‌ கண்டவுடன்‌ கனைத்துக்‌ கொள்‌
றார்கள்‌. பேட்டையில்‌ உள்ள குழந்தைகள்‌ , ஆச்சரியமும்‌ சந்தேகமும்‌
கலந்த கண்களுடன்‌ என்னைப்‌ பார்க்கிறார்கள்‌. பால்ய சிநேகிதன்‌
ஸெளரின்‌ என்னைப்‌ பார்க்காத மாதிரி தாண்டிச்‌ செல்கிறான்‌ . அடித்துக்‌
கொன்று போட்டு விடுவோம்‌ என்று மொட்டைக்‌ கடிதங்கள்‌ எனக்கு
வருகின்றன. என்ன அர்த்தமற்ற கடிதங்கள்‌ ! முதல்‌ பாகத்தில்‌ மதிப்புக்‌
குரிய பிதாவின்‌ ஒப்பற்ற புத்திரன்‌ என்று அண்ணாவை வர்ணித்து
விட்டுக்‌ கடைசி வரியில்‌ நான்‌ யாருக்குப்‌ பிறந்தவன்‌ என்பதில்‌
தங்களுக்குள்ள சந்தேகத்கை வெளிட்டிருக்கிறார்கள்‌! அத்தை,
பெரியம்மா இரண்டு பேரும்‌ கூட அவசியமானாலொழிய என்னுடன்‌
பேசுவதில்லை. '

ஒருநாள்‌ ஜில்லா போர்ட்‌ மெம்பர்‌ ஒருவர்‌ மற்றொரு ஜில்லா போர்ட்‌
மெம்பரிடம்‌ சொன்னார்‌ : "அண்ணன்‌ தம்பி இரண்டு பேருக்கும்‌ சகா
தேவின்‌ தங்கை மேலே காதல்‌. அந்தப்‌ பொறாமையில்‌ தான்‌ நான்‌
அண்ணாவுக்கு எதிராகச்‌ சாட்சி சொன்னேனாம்‌. இல்லாவிட்டால்‌,
தூக்குப்‌ போடும்‌ கேஸில்‌ சொந்த அண்ணாவுக்கு விரோதமாகச்‌ சாட்சி
சொல்லுவானா?" சரஸ்வதி பற்றி இந்த மாதிரி ஒரு நாளும்‌ நான்‌
நினைத்ததில்லை. அண்ணாவின்‌ நடத்தையிலும்‌ அவன்‌ அவளை விரும்பிய
தாக ஒரு நாளும்‌ தோன்றியதில்லை. இருந்தாலும்‌ உலகத்தின்‌ வாயை
யாரால்‌ மூட முடியும்‌?

அண்ணாவின்‌ வழக்கில்‌ நான்‌ சாட்சி சொன்ன தினம்‌, ஜெயிலுக்கு
வெளியில்‌ என்ன கூட்டம்‌! ஜெயிலுக்குள்ளே தான்‌ வழக்கு நடந்தது.
இந்த மாதிரி ஆபத்தான கைதியைத்‌ திறந்த கோர்ட்டில்‌ விசாரிக்க
முடியுமா என்ன? நான்‌ ஒரு போலீஸ்‌ வானில்‌ வந்து இறங்கினேன்‌.
கூட இன்ஸ்பெக்டர்‌, கான்ஸ்டபிள்‌ இத்யாதி. மக்கள்‌ பக்கம்‌
கண்ணை ஓட்ட முடியவில்லை. ஆனால்‌ குற்றம்‌ சாட்டும்‌, இழித்துக்‌ கூறும்‌
காட்சியை அவர்களின்‌ கண்களைப்‌ பார்க்காமலே உணர முடிந்தது.
பிறகு மந்தை போன்ற இந்த மக்களின்‌ கண்டனத்தை நான்‌ துச்சமாக
மதிப்பதை அவர்களுக்குத்‌ தெரிவிப்பதற்காகவே என்னை நானே வலுக்‌
கட்டாயப்படுத்திக்கொண்டு தலையை உயர்த்தி அவர்களைப்‌ பார்த்‌
தேன்‌. ஆனால்‌ அலை பாயும்‌ என்‌ மனோநிலையில்‌ ஒரு தனி மனிதனின்‌
முகத்தை ஆடாமல்‌ அசையாமல்‌ பார்ப்பதற்கு வேண்டிய மனோ
தைரியம்‌ வரவில்லை. ஜெயில்‌ வார்டர்கள்‌ ஜுவில்‌ இருக்கும்‌ மிருகங்‌
களைப்‌ பார்ப்பதுபோல அன்று என்னைப்‌ பார்த்தார்கள்‌. நீதிபதி ஒரு
வரின்‌ பார்வை மட்டுந்தான்‌ என்னைப்‌ பாராட்டுவது போல்‌ இருந்தது.
பழைய கைதிகள்‌ என்னை மெத்தன நோக்குடன்‌ பார்த்தனர்‌. மற்ற
வர்கள்‌ ஒருவர்‌ கண்ணும்‌ இப்படியில்லை. ஜெயிலில்‌ இருந்த அரசியல்‌
கைதிகளின்‌ கண்களும்‌ அந்தச்‌ சமயத்தில்‌ என்‌ கண்களும்‌ எதிர்ப்பட
வில்லை. பட்டிருந்தால்‌ அவர்கள்‌ கண்களிலிருந்து தெறிக்கும்‌ வெறுப்‌
புணர்ச்சியையும்‌ இகழ்ச்சியையும்‌ பார்த்திருக்க முடியும்‌.

இந்த வழக்கில்‌ அண்ணாவுடன்‌ மற்றும்‌ இரண்டு பிரதிவாதிகள்‌--
ஸுரஜ்தேவ்‌, ஹரிச்சந்தர்‌. நான்‌ சாட்சிக்‌ கூண்டில்‌ ஏறியவுடன்‌,
ஹரிச்சந்தர்‌ தான்‌ இருந்த இடத்திவிருந்து "சீ! சீ! சீ!" என்று உரக்கச்‌
சத்தம்‌ போட்டான்‌. நான்‌ திரும்பி அவனைப்‌ பார்த்தேன்‌. ஆனால்‌
அவனுடைய தீட்சண்யமான குரலில்‌ வறுந்தெடுக்கும்‌ ஏளனத்தை
விட, பயனற்ற ஆக்ரோஷமே அதிகமாக இருந்தது.

ஒரு சமயம்‌ ஆசிரமத்தில்‌ ஒரு பச்சைப்‌ பாம்பை இடுக்கியால்‌
பிடித்து எடுத்துக்கொண்டு வந்து அண்ணாவிடம்‌ கொடுத்தேன்‌.
அண்ணா அப்போது தோட்டத்தில்‌ வேலை செய்து கொண்டிருந்தான்‌.
இந்தப்‌ பாம்பின்‌ வெளுப்பான அடிவயிற்றைத்‌ திடீரென்று பார்த்த
போது அண்ணாவின்‌ முகத்தில்‌ தோன்றிய பாவத்தை இன்று ஸுரேஜ்‌
தேவின்‌ முகத்தில்‌ பார்த்தேன்‌. சகிக்கமுடியாத அருவருப்புடன்‌ தன்‌
கண்களைத்‌ திருப்பிக்‌ கொள்வது போல்‌ இருந்தது. அண்ணா கைதிக்‌
கூண்டுக்குக்‌ கீழே ஒரு ஜமக்காளத்தைப்‌ பரப்பி அதில்‌ உட்கார்ந்து
கொண்டு ஒரு சிவப்புப்‌ பைண்டிங்குடன்‌ கூடிய புத்தகத்தைப்‌ படித்துக்‌
கொண்டிருந்தான்‌. அவன்‌ முகத்தில்‌ ஒருவித பாவமும்‌ இல்லை.
உண்மையில்‌ அந்தப்‌ புத்‌தகத்தின்‌ மேல்‌ அவனுக்கு லயிப்பு இல்லை. தன்‌
கண்களை மேலே எழுப்ப இஷ்டமில்லாமல்‌ வேணுமென்றே கீழே
புத்தகத்தின்மேல்‌ வைத்திருப்பது போல்‌ பட்டது எனக்கு. அப்படி
யில்லையென்றால்‌ கட்டாயம்‌ அண்ணா ஹரிச்சந்தரை ஒன்றும்‌
சொல்லாமல்‌ தடுத்திருக்கக்கூடும்‌. பிறகு ஒன்றன்பின்‌ ஒன்றாக,
சர்க்கார்‌ தரப்பு வக்கில்‌ ஜட்ஜிடம்‌ ஹரிச்சந்திரனின்‌ நடத்தைப்பற்றி
முறையிடுவது, ஜட்ஜ்‌ கோபத்துடன்‌ ஹரன்பாபு பக்கம்‌ திரும்பித்‌
தம்முடைய எரிச்சலை வெளியிடுவது; ஹரேன்பாபு தன்னுடைய
சங்கடத்தை மறைத்துக்‌ கொள்வதற்காக இருமிக்கொள்வது;
அஸிஸ்டண்ட்‌ ஜெயிலர்‌ ஆன்‌ ட்யூடி, இன்ஸ்பெக்டர்‌ இரண்டு பேரும்‌
பரபரப்படைவது; 'கோர்ட்‌ ரூம்‌ மட்டும்‌ இல்லாதிருந்தால்‌, இந்த
மாதிரி ஆசாமிகளை ஒரு கை பார்த்திருப்போம்‌' என்று சொல்வது
போன்ற அர்த்‌தபுஷ்டியான பார்வைகளை இவர்கள்‌ மாற்றிக்‌
கொள்வது; இந்தக்‌ காட்சிகள்‌ எல்லாம்‌ படம்‌ போல என்‌ கண்‌ முன்‌
 நிழலாடின. ஹரிச்சந்தா்‌, சாகவிருப்பவனின்‌ துணிச்சலுடன்‌ பேசு
கிறான்‌: என்னடா செய்வீங்க? தூக்குக்கு மேலே என்னதான்‌ .
செய்யமுடியும்‌ உங்களாலே?"
 வார்டர்கள்‌, போலீஸ்காரர்கள்‌ கைதிக்‌ கூண்டைச்‌ சுற்றிக்கொள்
கிறார்கள்‌. இதனிடையே என்‌ பக்கம்‌ திரும்பி உரக்க, "சீ, பற நாயே"
என்று திட்டுகிறான்‌. நீதிபதி தமது மூக்குக்‌ கண்ணாடியைத்‌ துடைத்துக்‌
கொள்கிறார்‌. கோர்ட்‌ குமாஸ்தா ஓடி வந்து ஹரிச்சந்தரிடம்‌ ஏதோ
சொல்கிறான்‌. இதற்குள்‌ அண்ணாவின்‌ கண்களும்‌, ஹரிச்சந்தரின்‌ கண்‌
களும்‌ ஒன்றை ஒன்று சந்தித்து விட்டன. அண்ணாவின்‌ பணிவு கலந்த
கெஞ்சும்‌ பார்வை, "போதும்‌ ஹரிச்சந்தா்‌, நிறுத்திவிடு. ஒரு நாடகமே
நடந்துவிட்டது இங்கு' என்று சொல்வதுபோல்‌ தோன்றுகிறது. ஹரிச்‌
சந்தர்‌ ஒய்ந்து விட்டான்‌. மறுபடியும்‌ வழக்குத்‌ தொடங்குகிறது.

சரளையடித்த சாலையில்‌, சேர்ந்தாற்போல்‌ பூட்ஸ்‌ சத்தம்‌. இருட்டில்‌
ஒன்றுமே தெரியவில்லை. தூரத்தில்‌ வார்டர்களின்‌ நீளமான 'பேரக்ஸ்‌' ,
வராந்தாவிலிருந்து கருப்பு ஷேட்‌ போட்ட விளக்கின்‌ ஒளி மாத்திரம்‌
லேசாகத்‌ தெரிகிறது. டோலக்‌, ஜால்ரா சதம்‌ பஜனை நடக்கறது.
வார்டர்களின்‌ உரத்த குரல்கள்‌ காதில்‌ விழுகின்றன. "விழுகின்றன"
என்று சொன்னால்‌ போதாது. கர்ண கடூரமான இடியாக இடிக்கிறது
என்று சொல்ல வேண்டும்‌. ஆனால்‌ இந்தச்‌ சப்தத்தையும்‌ மேலோங்கி
வருகிறது, டக்‌ டக்‌' என்று சேர்ந்து நட வரும்‌ பூட்ஸ்‌ சப்தம்‌.
வார்டர்கள்‌ ஒரு தரம்‌ கேட்டருகில்‌ வருவதைசபார்க்கிறேன்‌. முக்கால்‌
வாசிப்‌ பேர்‌ காலில்‌ காபூலி சப்பல்‌ அணிந்திருக்கொர்கள்‌. யுத்தத்தின்‌
காரணமாக முழு பூட்ஸ்‌ கிடைக்கவில்லை என்று நினைக்‌கிறேன.

ஜெயில்‌ கேட்டின்‌ இரண்டாவது மாடியில்‌ இருந்து ஒரு வார்டர்‌
பதினொன்று மணி ஆனதற்கு அடையாளமாகப்‌ பெரிய மணியை அடிக்‌
கிறான்‌. முதலில்‌ வேகமாக இரண்டு ஐந்து மணிகள்‌, பிறகு தனியாக
ஒரு மணி அடிக்கிறான்‌. இங்கு வந்து இரண்டு மணி நேரம்‌ கழிந்து
விட்டது. பத்து மணி அடித்ததை நான்‌ கவனிக்கவில்லை. வார்டர்கள்‌
அணி கேட்டுக்கு முன்னால்‌ வந்துவிட்டது. "யார்‌ இங்கே வந்திருக்‌
கிறது?' என்ற பாவனையில்‌ என்னைப்‌ பார்க்கிறார்கள்‌. ஒருவன்‌
என்னிடம்‌, "நெருப்புப்‌ பெட்டி இருக்கா?" என்று கேட்கிறான்‌. இல்லை
என்று பதில்‌ சொன்னேன்‌. இதற்குள்ளேயே உள்ளே இருந்த வார்டர்‌
கதவைத்‌ திறந்து கொண்டு வெளியே வருகிறான்‌. வார்டர்கள்‌ சத்தம்‌
போட்டுக்‌ கொண்டே உள்ளே நுழைகிறார்கள்‌. அவர்கள்‌ பெயர்‌
எல்லாம்‌ எழுதப்படுகிறது.

சிரித்துக்கொண்டே சுபேதார்‌ கேட்கிறான்‌, "என்ன, ஏதாவது
கடத்தல்‌ சாமான்‌ எடுத்துக்‌ கொண்டு வந்திருக்‌கீங்களா?" என்று.
"ஹுஜுர்‌, வேணும்னா ஸர்ச்‌ பண்ணிக்கங்க!" என்கிறான்‌ ஒருவன்‌ .

"ஆமாம்‌, அப்புறம்‌ வீட்டுக்குப்‌ போய்‌ முழுக வேண்டாமா? உங்களைத்‌
தான்‌ எனக்குத்‌ தெரியுமே. திருட்டுச்‌ சாமான்களைப்‌ பாக்கட்டிலேயா
வெச்சிருப்பீங்க?" என்கிறான்‌ சுபேதார்‌.

ரெஜிஸ்டரில்‌ பெயர்கள்‌ எழுதப்படுகின்றன. ஜெயிலின்‌ உள்‌ கேட்‌,
இரும்புக்‌ கதவு திறந்திருக்கிறது. முழுதும்‌ இல்லை, கேட்டின்‌ நடுவில்‌
இருந்த சிறிய கதவு மாத்திரம்‌ திறக்கப்படுகிறது. ஜெயிலுக்குள்ளே
ஒரே இருள்‌. ஒரு வார்டர்‌ தவிர, மற்ற வார்டர்கள்‌ ஒருவர்‌ பின்‌ ஒருவ
ராகப்‌ பிரகாசமான வெளியிலிருந்து இருளடைந்த ஜெயிலுக்குள்‌ புகுந்து
மறைகிறார்கள்‌. கேட்‌ காவல்காரன்‌ கதவைப்‌ பூட்டுகிறான்‌. அவன்‌
கையிலிருக்கும்‌ பிரம்மாண்டமான சாவிக்‌ கொத்தில்‌ நூற்றிற்கும்‌
மேலாகப்‌ பெரிய பெரிய சாவிகள்‌ இருந்தன. பூட்டின பிறகு சரியாகப்‌
பூட்டி இருக்கிறதா என்று இழுத்துப்‌ பார்க்கிறான்‌. இந்தச்‌ செய்கை
ஏதோ reflex action மாதிரி இருக்கிறதே ஒழிய யோசித்துச்‌ செய்கிற
காரியமாகப்‌ படவில்லை. இப்பொழுது நான்‌ இருக்கும்‌ பக்கத்தில்‌ என்‌
எதிரே நிற்கிறான்‌. கேட்டுக்கு வெளியில்‌ இருக்கும்‌ துப்பாக்கிக்‌ காவல்‌
காரன்‌ மாற்றப்பட்டிருக்கிறான்‌. இதற்கு முன்பு இருந்தவன்‌ அதிகம்‌
பேசாத கம்பீரமான பிரகிருதி. இப்பொழுது வந்தவன்‌ இதற்கு நேர்‌
விரோதம்‌. உள்ளே இருக்கும்‌ ஜமேகார்‌ வெளியே இருக்கும்‌ "ஆயுத
பாணி'யிடம்‌ புகையிலை கேட்கிறான்‌. பிறகு ஏதோ 'கிசுகிசு' வென்று
பேசிக்‌ கொண்டிருக்கிறார்கள்‌. என்னைப்‌ பற்றி என்று நினைக்கிறேன்‌.

புதிதாக வந்த காவல்காரர்களில்‌ பின்‌ தங்கிய ஒரே காவல்காரன்‌
சுபேதாருடன்‌ வம்பளந்து கொண்டிருக்கிறான்‌. சுபேதார்‌ ஒரு பெரிய
நோட்டுப்‌ புஸ்தகத்தால்‌ தன்னை விசிறிக்‌ கொண்டிருக்கிறான்‌. ஒருவேளை
இன்றைய வரவு செலவு, லாப நஷ்டங்களைப்‌ பற்றிய பேச்சாக
இருக்கும்‌. இல்லை, ஜெயில்‌ ஸ்டோர்‌ ரூமிலிருந்து எதைக்‌ கடத்திக்‌
கொண்டு போகலாம்‌ என்பதைப்‌ பற்றி இருக்கலாம்‌. இது ஒருவன்‌
தனியாகச்‌ செய்யக்கூடிய காரியம்‌ அல்ல. ஜெயிலுக்குள்ளே நிலவும்‌
நியமக்‌ கட்டுப்பாடுகள்‌ அப்படி. சங்கிலியில்‌ உள்ள ஒவ்வொரு முடிச்சும்‌
சேர்ந்து ஒத்துழைத்தாலன்றி, சாமான்களைத்‌ திருடிக்கொண்டு
போவது என்பது சாத்தியம்‌ இல்லை. "சாப்பிடு, ஆனால்‌ கூடி, கலந்து
சாப்பிடு." மிகவும்‌ கீழே இருப்பவனைச்கூட அலட்சியப்படுத்துவது
என்பது முடியாது.

கலெக்டர்‌ ஆபிஸ்‌ கூண்டுக்‌ கடிகாரம்‌ 'டங்டங்‌' என்று பதினொன்று
அடிக்கிறது. எப்போதுமே பார்த்திருக்கிறேன்‌--ஜெயில்‌ கடிகாரங்கள்‌
15 நிமிஷம்‌ ஃபாஸ்ட்‌!
ஜெயிலுக்கு முன்னால்‌ சாலை. இதன்‌ இருபுறமும்‌ ஜெயிலில்‌ வேலை
செய்பவர்களின்‌ குவாட்டர்ஸ்கள்‌. திரைகள்‌ இடப்பட்ட ஜன்னல்‌
களுக்குப்‌ பின்னால்‌ தெளிவில்லாத ஓர்‌ ஒளி தென்படுகிறது. ஒரிடத்தில்‌
மட்டும்‌ இந்த அறையிருட்டிலிருந்து திடீரென்று வெடித்துக்‌ கொண்டு
பிரகாசமான ஒளி கிளம்புகிறது. ஏதோ ஒரு குவாட்டர்ஸின்‌ கதவு
திறக்கப்படுகிறது போலும்‌. மிகவும்‌ மெல்லிய ஒளி ரேகைகள்‌. இரண்ட
இருளில்‌ ஒளிமயமான ஒரு சிறிய ட்ரபிஸியம்‌. இந்த ட்ரபிஸியத்தின்‌
நான்கு பக்கங்களில்‌ கேட்டுக்கு அருகில்‌ இருக்கும்‌ பக்கந்தான்‌ சிறியது.

அடிவானத்திலிருந்து கிளம்பி வரும்‌ தண்டவாளங்கள்‌ ஒன்றை ஒன்று
நெருங்க முயற்சிப்பது போல்‌ தோன்றும்‌ அல்லவா? அதேபோல்‌ இந்த
ட்ரபீஸிய த்தின்‌ இரண்டு parallel lines ஒன்றை ஒன்று நெருங்க முயற்சி
செய்வது போலிருக்கிறது. திறந்த கதவு வழியாக உருவம்‌ வெளி
வருகிறது. அதனுடைய ஸில்ஹுட்‌ (Silhoutte) கதவு வரை தெரிகிறது.
இரண்டாவது உருவம்‌ கதவைச்‌ சாத்துகிறது. இந்த ஜெயிலின்‌
ஆழ்ந்த அந்தரங்கத்தை இவ்வீடுகளின்‌ மெல்லிய ஒளிகள்‌ அகற்றப்‌
பார்க்கின்றனவா? வெளியே செல்ல முயற்சிக்கும்‌ ஒளியைக்‌ கட்டாயப்‌
படுத்தித் தன்‌ எல்லைக்குள்‌ வைத்து அடைக்கும்‌ யுத்த சாதனந்தான்‌
கதவு போலும்‌.

ஓங்கி உயர்ந்த டாக்டர்‌ பாபு கேட்டின்‌ பக்கம்‌ வருகிறார்‌. மேல்‌
உடம்பில்‌ ஒரு பனியன்‌, வெற்றிலையைக்‌ குதப்பிக்‌ கொண்டிருக்கிறார்‌.
வெற்றிலையை ரொம்ப நேரம்‌ வாயில்‌ அடக்கிக்‌ கொண்டிருந்தால்‌
நிஜமாகவே கான்ஸர்‌ வருமா என்ன? தோளில்‌ ஒரு காக்கி நிஜார்‌,
ஓரிரண்டு சொக்காய்கள்‌. நடக்கும்போது காலை உதறிஉதறி முன்னாலே
வைக்கிறார்‌. "ஆயுதபாணி" காவல்காரன்‌ 'டக்‌' கென்று கால்களைச்‌
சேர்த்து 'அட்டென்ஷன்‌ ' நிலையில்‌ நிற்கிறான்‌. இவர்களுடைய 'காபூலி'
சப்பல்‌ இன்னும்‌ எத்தனை நாட்கள்‌ வரும்‌? காவல்காரன்‌ ' ஸல்யூட்‌'
அடிக்கிறான்‌. உள்ளிருக்கும்‌ வார்டர்‌ 'ஆதப்‌', மரியாதை செய்து
கதவைத்‌ திறக்கிறான்‌. டாக்டர்‌ பாபு வணக்கத்தைப்‌ பெற்றுக்‌ கொள்‌
ளும்‌ வகையில்‌ தலையை ஆட்டி விட்டு உள்ளே நுழைகிறார்‌. கேட்‌
பூட்டப்படுகிறது. சுபேதார்‌ ஸ்டூலில்‌ உட்கார்ந்தபடியே டாக்டா்‌
பாபுவைக்‌ கேட்கிறான்‌: "தோளில்‌ துணிமணிகள்‌ எதற்காக?" என்று.

டாக்டர்‌ பாபு சொல்கிறார்‌: "எனக்கு ஆஸ்பத்திரியில்‌ தான்‌ வேலை
இன்று! ஆனால்‌ யாருக்குத்‌ தெரியும்‌? விடியற்காலையிலேயே பெரிய
டாக்டா்‌, மாஜிஸ்ட்ரேட்‌, கம்பெளண்டார்‌ எல்லாரும்‌ வருவார்கள்‌.
என்ன தேவைப்படுமோ? யார்‌ கண்டா? அப்போ லுங்கியைக்‌ கட்டிக்‌
கொண்டு துரைமார்கள்‌ முன்னால்‌ வர முடியுமா? தூக்குப்‌ போடும்‌
சமயத்தில்‌ பெரிய டாக்டருக்குத்தான்‌ வேலை, எனக்கு இல்லை.
இருந்தாலும்‌ எப்போ, என்ன அவசியம்‌ ஏற்படும்‌ என்று யார்‌
சொல்ல முடியும்‌? ஓ, என்ன வெக்கை!"

டாக்டர்‌ பேச்சில்‌ செல்லம்‌ கொடுத்து வளர்த்த குழந்தையின்‌ பேச்சி
லிருக்கும்‌ சிணுங்கலும்‌, கொஞ்சும்‌ தொனியும்‌ கேட்கும்‌. சுபேதாரிடம்‌
மிகவும்‌ மரியாதையாகப்‌ பேசுவது தெரிகிறது. அதற்குக்‌ காரணம்‌
சுபேதார்‌ கோபித்துக்‌ கொண்டால்‌ ஜெயிலிலிருந்து கிடைக்கும்‌ நல்ல
கெட்டிப்‌ பசும்பால்‌ கிடைக்காமல்‌, அவர்‌ குழந்தைகள்‌ நோயாளிகளாகி
விடுவார்கள்‌. ஆஸ்பத்திரி மாமிசம்‌ ஒரு துண்டுகூட டாக்டர்‌ வீட்டுக்குப்‌
போகாது. கெரோசின்‌ காசு கொடுத்துக்‌ கடைத்‌ தெருவிலே வாங்க
வேண்டியிருக்கும்‌. இது தவிர, தங்களுடைய சம்பளத்தில்‌ ஒரு பகுதி
யாக மதிக்கும்‌ பலவிதச்‌ சாமான்களெல்லாம்‌ நாளையிலிருந்தே நின்று
விடும்‌. ஆஸ்பத்திரியிலிருந்து கொசுவலை, படுக்கை, ஜமுக்காளம்‌,
பருத்தி, சர்க்கரை, பழைய அரிசி போன்று எத்தனை கேவைகள்‌ இவர்‌
களுக்கெல்லாம்‌ !

விடியற்காலையில்‌ வெளியில்‌ காங்‌ கமாண்ட்‌ (Gang command) வேலை
யில்‌ இருப்பவர்களில்‌ ஒருவன்‌, தினமும்‌ கேட்டுக்கு வெளியே வரும்‌
போது பூ சேகரித்து டாக்டரின்‌ மனைவியின்‌ பூஜைக்காகக்‌ கொடுப்பது
வழக்கம்‌. பூக்களுடன்‌ ஒரு விளாம்பழம்‌, சில எலுமிச்சம்பழங்கள்‌
கொடுப்பான்‌. ஜெயிலில்‌ வேலை செய்து, தம்‌ வைத்திய ஞானத்தையே
மறந்து விட்டார்‌ டாக்டர்‌.

தினமும்‌ அதே வழக்கமான வேலைகள், கணக்கு, அட்டென்டன்ஸ்‌,
பைல்‌, ஆபீஸ்‌, எடை எடுத்தல்‌, ரிடர்ன்ஸ்‌ அனுப்புவது, பெரிய
டாக்டர்‌, துரைகளுடன்‌ 'ரவுண்ட்ஸ்‌' போவது, ஆஸ்பத்திரியில்‌ வேலை
செய்யும்‌ மேட்டிலிருந்து எல்லாரையும்‌ குஷாமத்‌ செய்வது--இவற்றுக்‌
கெல்லாம்‌ இடையில்‌ வைத்தியம்‌ செய்வதற்குப்‌ போது ஏது?

நான்‌ ஜெயிலில்‌ இருந்தபோது ஒரு தடவை ஒரு டாக்டர்‌ என்னை
வைத்து ஒரு ரிடர்ன்‌ அனுப்பி வைத்தார்‌. டாக்டரின்‌ பெயர்‌
நரேன்‌ பாபு என்று நினைக்கிறேன்‌. ரிடர்னிலிருந்த பல பத்திக
ளிடையயே  splenix index என்று ஒன்று இருந்தது. இதை எப்படிக்‌
கணிப்பது என்று எனக்குக்‌ தெரியாது. டாக்டரைக்‌ கேட்டேன்‌.
அவருக்கும்‌ தெரியவில்லை. "இப்போ காலியாக விட்டுவிடு. போன
வருஷத்து ரிடர்ன்களைப்‌ பார்த்து நான்‌ ஒரு மாதிரி தோராயமாக
எழுதிக்‌ கொள்கிறேன்‌!" என்றார்‌.

ஜெயில்‌ கேட்டிற்குள்ளே நுழைந்தவுடனே இடப்‌ பக்கத்துச்‌ சுவரில்‌
ஒரு ப்ளாக்‌ போர்ட்‌: ரெயில்வே ஸ்டேஷன்களில்‌  'டயம் டேபிள்‌' எழுதி
யிருக்கிற மாதிரி சதுரமான பலகை. இந்க ப்ளாக்போர்டில்‌, இந்த
ஜெயிலில்‌ எத்தனை கைகளுக்கு இடம்‌, இன்றைய தினம்‌ எத்தனை
கைதிகள்‌ இருக்கிறார்கள்‌, இவர்களில்‌ 'அண்டர்‌ ட்ரயல்‌' எவ்வளவு
பேர்‌-இத்யாதி எழுதியிருக்கும்‌. இவற்றுக்கெல்லாம்‌ கீழே அன்றைய
தினம்‌ டியூட்டியில்‌ இருக்கும்‌ டாக்டரின்‌ பெயர்‌.

டாக்டர்‌ ஒரு சாக்குக்‌ கட்டியால்‌ தம்‌ பெயரைப்‌ போர்டில்‌ எழுது
கிறார்‌. அதன்‌ பக்கத்திலேயே இரவு ஒன்பது மணியிலிருந்து தம்‌ டியூட்டி
என்றும்‌ எழுதுகிறார்‌. பிறகு சிரித்துக்கொண்டே சுபேதாரைக்‌ கேட்‌
கிறார்‌: "ஆபீஸ்‌ ரூமில்‌ ஃபான்‌ இருக்கே, உங்களுக்கு இங்கே ஃபான்‌
கிடையாதா?" சுபேதார்‌ துரை தம்‌ நெற்றியில்‌ கையை வைத்துக்‌
கொண்டு, "தலைவிதி" என்று சொல்லுகிறார்‌. அவர்‌ நெற்றியின்‌
நடுவே தடித்த நரம்பு இங்கேயிருந்தே தெரிகிறது .

ஜிதேனுக்குப்‌ பூணூல்‌ போட்டபோது பெரியம்மாவின்‌ படுக்கையிலே
படுத்துக்‌ கொண்டபடியே ஓர்‌ ஏழை நெசவாளியைப்பற்றி ஒரு கதை
கேட்டது ஞாபகம்‌ வருகிறது. இந்த நெசவாளியின்‌ நெற்றியில்‌ ராஜ
லட்சணம்‌ இருந்ததாம்‌. அன்றைய தினத்திலிருந்து கொஞ்ச நாள்‌
வரை எல்லாருடைய நெற்றியையும்‌ கவனிப்பேன்‌. ஒரு நாள்‌ நெற்றி
யில்‌ தோலே உரிந்து போகிற அளவுக்கு நானும்‌ அண்ணாவும்‌ எதையோ
போட்டுத்‌ தேய்த்துக்‌ கொண்டோம்‌. முகத்தில்‌ ராஜ திலகம்‌ வர
வேண்டும்‌ என்ற முயற்சி. அம்மாவின்‌ கோபத்தினாலும்‌, பக்கத்து
வீட்டுக்காரர்களின்‌ கேலியினாலும்‌, சில தினங்கள்‌ வீட்டை விட்டே
கிளம்ப முடியாமல்‌ போயிற்று!

கதவு திறக்கிறது. டாக்டர் பாபு உள்ளே போகிறார்‌. திறந்த கதவு
வழியாக உள்ளே பல பூட்ஸ்கள் நடக்கும்‌ சப்தம்‌ கேட்கிறது. உள்ளி
ருந்து பல பேர்‌ 'மார்ச்‌' பண்ணிக்‌ கொண்டு கேட்‌ பக்கம்‌ வருகி
றார்கள்‌ என்று தோன்றுகிறது. மறுபடியும்‌ கதவு மூடப்படுகிறது.
ஆனால்‌ சில விநாடிகளுக்குள்ளேயே கதவின்‌ நடுவில்‌ இருக்கும்‌
குட்டிக்‌ கதவை அரை இஞ்ச்‌ அளவுக்கு மாத்திரம்‌ திறந்து கொண்டு
உள்ளே யாரோ ஒருவன்‌ போஜ்பூரி பாஷையில்‌ பெரிய கதவைத்‌
திறக்குமாறு கேட்டுக்‌ கொள்கிறான்‌. பிறகு கதவின்‌ பூட்டு திறக்கப்‌
படுகிறது. கதவைத்‌ திறப்பது, சாத்துவது இவை இரண்டிலிருந்தும்‌
வார்டர்களுக்கு ஓய்வு என்பதே இல்லை. இதனால்‌ அவர்கள்‌ சோர்வு
அடைவதும்‌ இல்லை. இப்போதுதான்‌. டாக்டர்‌ பாபு உள்ளே
போகும்போது கதவு திறக்கப்பட்டது. அப்போதே யாரோ வரும்‌
சப்தம்‌ காதில்‌ விழுந்தது. கதவை இன்னும்‌ சில விநாடிகளுக்குத்‌
திறந்து வைத்திருக்கக்‌ கூடாதா? மறுபடியும்‌ திறந்து மூடும்‌
கஷ்டத்தைத்‌ தவிர்த்திருக்கலாமே? இயந்திரங்கள்‌ மாதிரி இவர்கள்‌
வேலை செய்கிறார்களே? இது ஜெயிலின்‌ நியமனத்தினாலா அல்லது
சொந்தப்‌ பழக்கத்தினலா? கதவைத்‌ திறந்து மூடும்‌ நியமங்கள்‌
வேடிக்கையானவை. கேட்டிற்குள்ளே இரண்டு கதவுகள்‌. ஒன்று
நான்‌ உட்கார்ந்திருக்கும்‌ இடத்துக்கு நேர்‌ எதிரில்‌. மற்றொன்று
கேட்டிலிருந்து பத்துப்‌ பதினைந்து அடி தூரத்தில்‌. இந்த இரண்டு
கதவுகளுக்கிடையே உள்ள 'பாஸேஜ்‌' ஒரு பரந்த இடம்‌. ஜெயிலுக்‌
குள்ளேயும்‌ வெளியேயும்‌ நடக்கும்‌ காரியங்கள்‌ சந்திக்கும்‌ முச்சந்தி
இந்த 'பாஸேஜ்‌'. நாலு மாட்டு வண்டிகள்‌ செங்கல்‌ எடுத்துக்‌
கொண்டு ஜெயிலுக்குப்‌ போகவேண்டும்‌ என்று வைத்துக்‌ கொள்வோம்‌.
வார்டர்‌ முன்‌ கதவைத்‌ திறந்து முதல்‌ இரண்டு வண்டிகளை உள்ளே
விடுவான்‌. பிறகு கதவை மூடுவான்‌. பிறகு உள்‌ கதவைத்‌ திறந்து
விட்டு இந்த இரண்டு வண்டிகளையும்‌ உள்ளே விடுவான்‌. ஒரே
சமயத்தில்‌ இரண்டு கதவுகளைத்‌ திறந்து வைத்து நாலு வண்டிகளை
யும்‌ உள்ளே விட்டால்‌ மகாபாரதம்‌ அசுத்தமாகிவிடுமா என்ன?

உள்ளே வார்டர்கள்‌ கொம்மாளம்‌ அடிக்கிறார்கள்‌. அவர்களில்‌
ஒருவரிடம்‌ இன்று 'கண்டெம்ட்‌' ஸெல்லில்‌ யாருக்கு டியூட்டி என்று
கேட்கட்டுமா? அவனிடமிருந்து அண்ண என்ன செய்து கொண்டிருக்‌
கிறான்‌ என்று தெரிந்து கொள்ளலாம்‌. வேண்டாம்‌, அவன்‌ என்ன
நினைத்துக்‌ கொள்வானோ? ஒரு வேளை கேவலமாகப்‌ பேசலாம்‌.
நான்‌ சாட்சி சொன்ன விஷயம்‌ அவனுக்குத்‌ தெரிந்திருக்கலாம்‌.

எல்லாருக்கும்‌ பாரக்ஸுக்குத்‌ திரும்பிப்‌ போக வேண்டும்‌ என்கிற
அவசரம்‌. இரவு நேரம்‌ அதிகமாகி விட்டது. சுபேதார்‌ மேஜையின்‌
கீழ்‌ வழியாக அவன்‌ கையில்‌ ஏதோ கொடுக்கிறான்‌ ஒரு வார்டர்,
யாரும்‌ இதைப்‌ பார்த்துவிடக்‌ கூடாது என்ற கவலையுடன்‌. ஒவ்வொரு
வராக எல்லாரும்‌ வெளியில்‌ வருகிறார்கள்‌. சிவப்பாக ஓர்‌ இளம்‌
வார்டரை மட்டும்‌ கூப்பிட்டுச்‌ சோதனை போடுகிறான்‌ சுபேதார்‌.
அவனுடைய தலைப்பாகையை எடுக்கச்‌ சொல்கிறான்‌ . அவனது இடுப்பு,
நிஜார்‌ பாக்கெட்‌ எல்லாம்‌ சோதனை செய்கிறான்‌. ஒன்றும்‌ கிடைக்க
வில்லை. வார்டர்‌ வெளியே வரும்போது கோபத்தில்‌ பொரிந்து
தள்ளுகிறான்‌: "என்‌ பேரில்‌ மாத்திரம்‌ இத்தனை ஆக்ரோஷம்‌. நான்‌
ஹெட்‌ வார்டர்‌ கட்சியைச்‌ சார்ந்தவன்‌ என்று நினைத்துக்‌ கொண்டி
ருக்கிறான்‌, இந்தச்‌ சுபேதார்‌. அவர்களுக்குள்‌ ஏதோ சண்டை என்றால்‌
நடுவிலே எங்களைப்‌ பிடித்துக்‌ கொண்டு இரண்டு பக்கமும்‌ இழுக்கி
றார்கள்‌. இரு, இரு. ஜெயிலர்‌ கிட்டச்‌ சொல்லி இவனைப்‌ பழி வாங்‌
காமல்‌ விடுகிறேனா பார்‌. இதனால்‌ வேலை போய்‌ விட்டால்‌ கூடப்‌
பரவாயில்லே."

பிறகு கொச்சையாக அவனைத்‌ திட்டிவிட்டுச்‌ சொல்கிறான்‌; "என்‌ 
வேலையைப்‌ பற்றி மட்டும்‌ ஏதாவது சொல்லட்டும்‌......"

பஜனைப்‌ பாட்டில்‌ ஒரே மாதிரியான சப்தம்‌ காதில்‌ விழுகிறது. ஒரு
வார்த்தை கூடப்‌ புரியவில்லை. நடு நடுவே "ராமா ஹோ ராமா"
என்ற வார்த்தைகள்‌ மாத்திரம்‌ உரக்கக்‌ கேட்கின்றன. சிறுவனாக
இருந்தபோது படித்த ஒரு கவிதையில்‌ ஒரு வரி வரும்‌. "ஓ தர்வான்‌--
ராமா ஓ..." கவிதை முழுதும்‌ இப்பொழுது ஞாபகம்‌ இல்லை. முதல்‌
வரி மட்டும்‌ "பொழுது புலர்ந்தது! எழுந்திரு குழந்தாய்‌" என்கிற
மாதிரி என்று நினைக்கிறேன்‌.

ஜிதேன்‌ அண்ணா-பெரியம்மாவின்‌ பெரிய பிள்ளை--அவள்‌ பெட்டியி
லிருந்து பணம்‌ திருடி, பல கதைப்‌ புஸ்தகங்கள்‌ வாங்கிக்‌ கொண்டு
வருவான்‌. கல்கத்தாவிலிருந்து பார்ஸல்‌ வந்தபோது விஷயம்‌ தெரிந்து
போயிற்று. ஜிதேன்‌ அண்ணா வீட்டை விட்டு எங்கள்‌ ஆசிரமத்தில்‌
இரண்டு நாள்‌ தங்கியிருந்தான்‌. பெரியப்பா இனி அவனை வீட்டுக்குள்‌
நுழைய விடமாட்டேன்‌ என்று சொன்னார்‌. இந்தப்‌ பார்ஸலில்‌ வந்த
புஸ்‌ தகங்களிலிருந்து இரண்டை அண்ணன்‌, தம்பி எங்கள்‌ இருவருக்கும்‌
கொடுத்தார்‌. அதில்‌ ஒன்றில்‌ தான்‌ இந்தக்‌ கவிதை இருந்தது. ஜிதேன்‌
அண்ணா பணம்‌ திருடி வரவழைத்த பார்ஸல்களுக்குக்‌ கணக்கேயில்லை.
பாட்மிண்டன்‌ ஸெட்‌, காரம்‌ போர்ட்‌, புட்பால்‌ பம்ப்‌-இன்னும்‌
எவ்வளவோ? ஏதோ ஒரு விளையாட்டில்‌ சில தினங்களுக்கு அவனுக்கு
உற்சாகம்‌ இருக்கும்‌. ஆனால்‌ ஒரு விளையாட்டிலாவது அவன்‌ பிகாசித்த
தில்லை. அதே ஜிதேன்‌ இன்று எவ்வளவு கம்பீரமான ஆகிருதி உடைய
மனிதனாக விட்டான்‌! காண்ட்ராக்ட்‌ பிஸினஸில்‌ எத்தனை பணம்‌
பண்ணுகிறான்‌? எங்களையெல்லாம்‌, அதாவது அரசியலில்‌ உழலும்‌
ஏழை மக்களை, உதாசீனம்‌ கலந்த கருணையுடன்‌ பார்க்கிறான்‌. யார்‌
அவனுக்குப்‌ புரிய வைக்க முடியும்‌, நாங்கள்‌ முயற்சி செய்தால்‌ அவனை
விட அதிகமாகப்‌ பணம்‌ சம்பாதிக்க முடியும்‌ என்று.

உள்‌ கேட்டின்‌ சின்னக்‌ கதவு கொஞ்சம்‌ திறக்கப்படுகிறது. யாரோ
வார்டரிடம்‌ என்னவோ சொல்கிறான்‌. இருட்டில்‌ அவன்‌ முகம்‌
கொஞ்சங்கூடத்‌ தெரியலில்லை. அலிபாபாவின்‌ குகை, "ஓபன்‌
ஸீஸமே!" அலிபாபாவின்‌ குகையில்‌ மூட்டை மூட்டையாகப்‌
பணத்தைத்‌ தவிர வேறு என்ன இருந்தது? ஆனால்‌ இந்தக்‌ குகையின்‌
கதவைத்‌ திறந்தால்‌, குற்றுயிராக வாழும்‌ எத்தனை எத்தனை மக்களை
உயிர்ப்பிக்க முடியும்‌.

ஜெயிலெல்லாம்‌ சுவர்‌ அல்ல. உள்ளே அகன்ற காலியிடம்‌ உண்டு.
திறந்த வெளியில்‌ வீசும்‌ காற்றைச்‌ சுவாசிக்க முடியும்‌. சாதாரண
வீட்டின்‌ தாழ்வாரத்தை விட ஜெயிலின்‌ தாழ்வாரம்‌ மிகவும்‌ பெரியது.
ஆனால்‌ என்ன பிரயோஜனம்‌? ஜெயிலுக்குள்ளே பூந்தோட்டம்‌,
இரண்டு பக்கமும்‌ அடர்ந்து வளர்ந்த வேப்பமரங்களுடன்‌ கூடிய
அவனியூ, நிழல்‌ தரும்‌ விளா மரங்கள்‌, ஆல மரங்கள்‌. இவையெல்லா
மிருந்தும்‌ என்ன பயன்‌? சூழ்நிலை என்னலோ துன்பம்‌ நிறைந்தது,
உயிரற்றது, கடூரமானது, அழுகிப்‌ போனது, அமுக்கம்‌ நிறைந்தது.

ஆலிவர்‌ லாட்ஜ்‌, லெட்பீட்டர்‌, கானன்‌ டாயில்‌ இவர்கள்‌ எல்லாரும்‌
pshychic phenomena என்ற மனோ விஞ்ஞான நிகழ்ச்சிகளைப்‌ பற்றிச்‌
சரியாகத்தான்‌ சொல்லியிருக்கிறார்களோ? ஆழ்ந்து சிந்திக்கும்போதோ
அல்லது கிளர்ச்சியுற்று சஞ்சலப்படும்‌ நேரங்களிலோ நமது சிந்தனை
களின்‌, பாவங்களின்‌ உருவங்களை நாம்‌ இருக்கும்‌ இடங்களில்‌ விட்டு
விடுகிறோமோ? எண்ணங்களை வெங்காயத்தைப்‌ போல்‌ ஒவ்வொரு
தோலாக-சிலது மெல்லியது, சிலது தடித்தது, - உரித்துக்‌ கீழே
போட்டுக்‌ கொண்டே போக முடியுமா என்ன? இதன்‌ காரணமாகக்‌
தானோ என்னவோ நாம்‌ ஒரு மிகப்‌ பழைய வீட்டுக்குள்‌ நுழையும்‌
போது நமது உடல்‌ படபடவென்று அடித்துக்‌ கொள்கிறது.

உள்ளேயிருந்து வெளி வந்தான்‌ ஆஸ்பத்திரிக்‌ கம்பவுண்டர்‌. மனுஷன்‌
குஷால்‌ பேர்வழி, சுகபுருஷன்‌. கையில்‌ ஒரு ஹரிக்கேன்‌ விளக்கு.
பாம்பு பயமோ? ஊஹும்‌! உண்மையில்‌ ஜெயிலுக்குள்‌ நுழையும்‌
போது விளக்கில்‌ எண்ணையே இல்லாமல்‌ காலி. வீட்டுக்குத்‌ திரும்பும்‌
போது இடமுள்ள வரை கெரோஸின்‌ நிரப்பிக்கொண்டு போகிறான்‌.
இது எல்லாருக்கும்‌ புரிந்ததுதான்‌. ஆனால்‌ ஒருவரும்‌ ஒன்றும்‌ சொல்வ
தில்லை. இந்த மாதிரி சிறிய அதிகப்படிகள்‌ தங்களுடைய சம்பளத்தின்‌
ஒரு பங்கு என்றே இவர்கள்‌ கருதுகிறார்கள்‌. சம்பளம்‌ என்னவோ
25 ரூபாய்‌ இருக்கலாம்‌. இதில்‌ எப்படி இத்தனை துணிமணி, செருப்பு,
சொக்காய்‌ எல்லாம்‌ வாங்க முடியும்‌? தவிர, டாக்டரோடு வேறு
இந்த வரும்படியைப்‌ பங்கு போட்டுக்‌ கொள்ள வேண்டும்‌.

"என்ன, கம்பவுண்டர்‌ பாபுவுக்கு இன்று ரொம்ப நேரமாகிவிட்டது
போலிருக்கே?" சுபேதார்‌ அநுதாபம்‌ நிறைத்த குரலுடன்‌
கேட்கிறான்‌.

அதை ஏன்‌ கேட்கிறாய்‌ சுபேதார்‌ ஸாஹேப்‌! இந்த ஜெயில்‌ உத்தி
யோகம்‌ இருக்கே, அது சாணி அள்ளும்‌ உத்தியோகம்‌. ஒரு நிமிஷம்‌
ஒய்வு உண்டா? விடியற்காலையிலே வந்தேன்‌. இப்போ ராத்திரி மணி 12.
மத்தியானம்‌ வீட்டுக்குப்‌ போய்ச்‌ சாப்பிட்டு விட்டு வந்தேன்‌.
லிங்கேச்வர்‌ பாபு ஒன்பது மணிக்கு - டியூட்டிக்கு வரவேண்டியது.
இப்போதான்‌ 12 மணிக்கு மெதுவாச்‌ சாப்பிட்டு முடித்து, வெத்தலை
போட்டுக்‌ கொண்டு வருகிறார்‌.

பிறகு ஒரு கொச்சையான சாபம்‌. தன்‌ தலைவிதி மேலா, லிங்கேச்வர்‌
பாபுவின்‌ மேலா அல்லது தம்‌ சட்டைக்குள்‌ புகுந்துவிட்ட பூச்சியின்‌
மேலா என்று புரியவில்லை. சற்று நேரம்‌ முன்னால்‌ உள்ளே சென்ற
டாக்டரின்‌ பெயர்‌ லிங்கேச்வர்‌ பாபு என்பது மட்டும்‌ புரிந்தது.

சட்டையிலிருந்த பூச்சியை வெளியில்‌ கொண்டு வந்து விட்டான்‌
கம்பவுண்டர்‌. முகத்தைப்‌ பார்த்தால்‌ சிரிப்பு வருகிறது.

கம்பவுண்டர்‌ பாபு தன்‌ சுக துக்கங்களை விமரிசித்துக்‌ கொண்டே
இருக்கிறான்‌. "மித்திர்‌ ஸாஹேப்‌ நைட்‌ டியூட்டியில்‌ இருந்தால்‌
செளக்கியம்‌. வந்தால்‌ ஒன்பது மணிக்கு வருவார்‌. இல்லாவிட்டால்‌
வரவேமாட்டார்‌."

இருவரும்‌ கண்களாலே பேசிக்‌ கொண்டு சிரிக்கின்றனர்‌. மறுபடியும்‌
வம்புப்‌ பேச்சு ஆரம்பமாகிறது.

ஜெயிலர்‌ துரைக்கு எல்லாம்‌ தெரியும்‌. எவ்வளவு நாட்கள்‌ ராத்திரி
ரவுண்டில்‌ டாக்டர்‌ அறைக்குள்‌ நுழைந்து அது காலியாக இருப்பதைப்‌
பார்த்திருக்கிறார்‌. கண்ணால்‌ பார்க்காவிட்டால்‌ கூட ஜெயிலில்‌
நடக்கும்‌ விஷயங்கள்‌ எல்லாம்‌ அவருக்குத்‌ தெரியும்‌. இவருக்கு
முன்னால்‌ இருந்த ஜெயிலர்‌ மித்திரை ஒரு தடவை பிடித்து விட்டார்‌.
டாக்டர்‌ மித்திர்‌ என்ன பதில்‌ சொன்னார்‌ தெரியுமா? என்ன
பண்ணுவது? டாக்டர்‌ டியூட்டியில்‌ இருக்கும்போது தூங்குவதற்கான
அறைக்குக்‌ கதவு இல்லை. ராத்திரி வேளையில்‌ யாராவது வந்து அடித்துப்‌
போட்டுவிட்டால்‌ என்ன செய்வது என்ற பயத்தில்‌ இங்கே தூங்குவ
இல்லை" என்றார்‌. அந்த ஜெயிலர்‌ கெட்டிக்கார மனுஷன்‌. "ராத்திரி
யில்‌ தான்‌ கைதிகளை எல்லாம்‌ பூட்டிப்‌ போட்டிருக்கிறார்களே, எப்படி
உன்னை வந்து அடிப்பார்கள்‌?" என்று கேட்டார்‌. இப்பொழு
தெல்லாம்‌ மேட்டுகளுக்கு வார்ட்‌ டியூட்டி கொடுத்திருக்கிறது.
அவர்கள்‌ பூட்டப்படுவதில்லையே" என்றார்‌ டாக்டர்‌.

இது நடந்த சில நாட்களுக்கு முன்புதான்‌ ஜெயிலில்‌ ஒரு கலகம்‌
நடந்திருந்தது. அதனால்‌ ஜெயிலர்‌ மேலும்‌ ஒன்றும்‌ அதிகமாகச்‌
சொல்ல முடியவில்லை. "ஆனால்‌ இப்போதோ?-முஸர்பூர்‌ ஜெயிலி
லிருந்து சில அரசியல்‌ கைதிகள்‌ தப்பி ஓடிச்‌ சென்றதிலிருந்து மேட்டு
களை வார்டர்‌ டியூட்டிக்குப்‌ போடுவதில்லை. இவர்கள்‌ அந்தக்‌ கைதி
களுக்கு உதவியிருப்பார்கள்‌ என்ற சந்தேகம்‌. ஆகவே இந்தச்‌ சாக்கு
இப்போது செல்லாது. புதிதாக ஒன்று கண்டுபிடிக்க வேண்டும்‌.
போகட்டும்‌ விட்டுத்‌ தள்ளு, சிகரெட்‌ ஒண்ணு கொடு பார்ப்போம்‌.
ஒரே அசதி, எலும்பெல்லாம்‌ ஒரே வலி."

சுபேதார்‌ ஒரு சிகரெட்டை எடுத்துக்‌ கொடுக்கிறான்‌. கம்பவுண்டர்‌
அதைப்‌ பற்ற வைத்துக்‌ கொள்கிறான்‌. குரலைத்‌ தாழ்த்திக்‌ கொண்டு
மேலும்‌ அக்கப்போர்‌ நடக்கிறது. கொஞ்ச நேரம்‌ கழித்து,
கம்பவுண்டர்‌ விளக்கின்‌ திரியைக்‌ கொஞ்சம்‌ உயர்த்திக்‌ கொண்டு
விளக்கைக்‌ கையில்‌ எடுத்துக்‌ கொள்கிறான்‌. பாதி பிடித்த சிகரெட்டை
இன்னும்‌ ஓர்‌ 'இழுப்பு! இழுத்து விட்டுச்‌ சுபேதார்‌ கையில்‌ கொடுக்‌
கிறான்‌. கேட்டுக்கு வெளியே வரும்போது, "நீ அதைப்பற்றி யோசிக்‌
காதே, நானே கொடுத்து விடுகிறேன்‌!" என்கிறார்‌. இத்தனை நேரம்‌
எதைப்பற்றிப்‌ பேசிக்‌ கொண்டிருந்தனர்‌? எதைக்‌ கொடுப்பான்‌?
இன்ஜெக்‌ஷனா? சுபேதாருக்கும்‌ கம்பவுண்டருக்கும்‌ இடையே நல்ல
அந்தரங்கம்‌" இருக்கிறது என்பது தெரிகிறது. கேட்டுக்கு வெளியில்‌
வந்த பிறகு, கம்பவுண்டர்‌ சுபேதாரைக்‌ கேட்கிறான்‌: "இன்று
இங்கேயா தூங்கப்‌ போறாய்‌?"

"ஆமாம்‌, ஆபீஸ்‌ ரூம்லே படுக்கை விரித்திருக்கிறேன்‌, கிளம்ப
வேண்டியது தான்‌."

கம்பவுண்டரின்‌ பின்‌ தலைமயிர்தான்‌ எவ்வளவு அடர்த்தி! முக்கால்‌
வாசி நரை. எத்தனை கைதிகள்‌ தூக்கிலிடப்படுவதைப்‌ பார்த்திருக்‌
கிறான்‌! விடியற்காலையில்‌ நடக்க இருக்கும்‌ தூக்கைப்‌ பற்றி அவன்‌
மனசில்‌ ஒன்றும்‌ பட்டிருக்காது. எல்லாக்‌ கம்பவுண்டர்களின்‌ பின்‌
தலைமயிரும்‌ இவ்வளவு அடர்த்தியாகவா இருக்கும்‌:

அந்த ஹரிஷ்‌ கம்பவுண்டா்‌. அவன்‌ தலையில்‌ அரைகுறையாக
வெட்டி விடப்பட்ட மயிர்‌. மாதவ்‌ பாபுவின்‌ குடும்பத்துக்காக மருந்து
கலந்து கொண்டிருந்தான்‌. மாதவ்‌ பாபு ஒரு மாதிரி மனுஷர்‌.
மேலும்‌ சந்தேகப்‌ பேர்வழி. பின்னாலேயே நின்று கொண்டிருந்தார்‌,
அளவு சரியாக இருக்கிறதா இல்லையா என்று பார்ப்பதற்காக.

கொஞ்ச நேரம்‌ கழித்துப்‌ பொறுமையிழந்து கோபத்துடன்‌ ஹரிஷ்‌
பாபுவின்‌ தலைமயிரைச்‌ சேர்த்துக்‌ கையில்‌ பிடித்துக்‌ கொண்டு தலையை
ஆட்டியபடி, "தலைமயிரைச்‌ சின்னதாக வெட்டிக்கக்‌ கூடாதா?
பின்னால்‌ இருந்து நீ மருந்து கலக்கிறது ஒன்றுமே தெரியமாட்டேன்‌
என்கிறது" என்கிறார்‌. இறந்த விஷயத்தை நான்‌ அண்ணாவிடமும்‌
அம்மாவிடமும்‌ சொன்னேன்‌. எல்லாரும்‌ எப்படிச்‌ சிரித்தோம்‌!
அம்மா தன்‌ சிரிப்பை அடக்க முயன்று பார்த்து, விட்டுவிட்டாள்‌.
"ஏண்டா, உன்‌ கண்ணில்‌ படாதது ஒண்ணுமே இல்லியா?"
என்றாள்‌. அம்மா சிரித்தாள்‌ என்றால்‌ கண்ணிலே நீர்‌ வந்துவிடும்‌.
அண்ணுவோ சப்தமே இல்லாமல்‌ சிரிப்பான்‌. இடக்‌ கன்னத்தில்‌
ஒரு குழி விழும்‌. இரண்டு கன்னத்திலும்‌ அல்ல. ஒரு கன்னத்தில்‌
மட்டுந்தான்‌. இது ஓர்‌ அதிசயம்‌. அவன்‌ சிரிக்கும்போது கண்கள்‌
பாதி மூடியிருக்கும்‌. அண்ணாவின்‌ சிரிப்பு ஏன்‌ கண்‌ முன்னே
நிழலாடுகிறது.

ஹரிக்கேன்‌ விளக்கின்‌ ஒளி கொஞ்சம்‌ கொஞ்சமாகத்‌ தொலைவில்‌
சென்று கொண்டிருக்கிறது. இப்படியும்‌ அப்படியும்‌ ஆடிக்கொண்டே
இருக்கிறது. கம்பவுண்டர்‌ பாபுவின்‌ விளக்கு. இந்தக்‌ கம்பவுண்டர்‌
இப்படிக்‌ கொரில்லா மாதிரி ஏன்‌ ஆடிக்கொண்டே போறான்‌? கிட்ட
இருந்தபோது இதை நான்‌ கவனிக்கவில்லை. இவ்வளவு தூரம்‌ ஏன்‌
போறான்‌? அரசுக்‌ குடியிருப்பு கிடைக்கவில்லை போலிருக்கு. தூரத்தில்‌,
ஹரிக்கேன்‌ விளக்கின்‌ ஒளிக்கும்‌, சாதாரண அகல்‌ விளக்கின்‌ ஒளிக்கும்‌
ஒரு வித்தியாசமும்‌ தெரிவதில்லை.

ராணிபாத்ராலில்‌ ஒரு குடியானவன்‌ கேஸைப்பற்றி விசாரிப்‌
பதற்காக ஒரு தடவை போய்விட்டுத்‌ திரும்பும்போ து அண்ணா, நான்‌,
சகாதேவ்‌ மூவரும்‌ அசதியாக இருந்தோம்‌. இருட்டு. இரவில்‌
தூரத்தில்‌ மினுக்‌ மினுக்கென்று பிரகாசிக்கும்‌ ஒரு சிறிய ஒளி தென்‌
பட்டது. அவ்விடந்திலேயே இரவைக்‌ கழிப்பதென்று முடிவு செய்‌
தோம்‌. மின்மினிப்பூச்சியின்‌ ஒளியைப்போல்‌ மிருதுவான வெளிச்சம்‌.
நெருங்கிப்‌ போய்ப்‌ பார்த்ததில்‌ அது ஒரு Dietz விளக்கு என்று
தெரிந்தது. மிகவும்‌ பழையது. துருப்பிடித்துப்‌ போனது.

மஹாத்மாவின்‌ மனிதர்கள்‌ என்பதற்காக எங்கள்‌ இருவருக்கும்‌
கட்டில்கள்‌, கம்பளி, தலையணை இத்யாதி ஏற்பாடு செய்யப்பட்டன.
 வாலன்டியர்‌ என்ற முறையில்‌ சகாதேவுக்கு ஒரு பாய்‌ கொடுக்கப்‌
பட்டது. கட்டிலை வீட்டுக்கு வெளியே உள்ள ஒரு ஷெட்டில்‌ கொண்டு
வந்து போட்டார்கள்‌. ஷெட்டைச்‌ சுற்றிச்‌ சுவர்‌, வேலி என்று
ஒன்றுமே இல்லை. இந்தப்‌ பிரதேசத்தில்‌ இதற்கு 'ஹவாதுங்கி' என்று
சொல்லுவார்கள்‌ .

கம்பளியின்‌ மேலே இருந்த அழுக்கையும்‌, எண்ணெயேறிய தலை
யணையையும்‌ பார்த்தவுடனேயே என்‌ உடம்பு உதறிற்று. எத்தனை
வியாதிகளின்‌ கிருமிகள்‌ இதன்‌ நடுவில்‌ இருக்கின்றனவோ ? நான்‌
கட்டிலிலிருந்து இவற்றை நீக்கிவிட்டுக்‌ கம்பளி மேலேயே படுத்துக்‌
கொண்டேன்‌. கம்பளியிலே இருக்கிற அழுக்கு கண்ணுக்குத்‌ தெரியாது
என்பதில்‌ ஒரு திருப்தி.

எங்களுக்குச்‌ சாப்பிடுவதற்குப்‌ பொரியும்‌, தயிரும்‌ கொடுத்த
மனிதனின்‌ கண்களிலிருந்த ரணத்திலிருந்து தண்ணீர்‌ வடிந்து
கொண்டே இருந்தது. அண்ணா இந்தப்‌ பொரியையும்‌, தயிரையும்‌
சாப்பிட்டுவிட்டு ஒருவிதக்‌ கவலையும்‌ இல்லாமல்‌ இந்தப்‌ படுக்கையில்‌
படுத்துக்கொண்டு தூங்கினான்‌! விதியின்‌ விளையாட்டில்‌ அண்ணாவுக்கு
எப்போதுமே ஒரளவு நம்பிக்கை உண்டு என்று எனக்குத்‌ தெரியும்‌ .
தான்‌ இருக்கும்‌ சூழ்நிலையில்‌ ஒன்‌ றிவிடும்‌ அண்ணாவின்‌ தன்மை ஆச்சரிய
மானது. இதைப்பற்றிக்‌ கேட்டால்‌, அண்ணா சொல்லுவான்‌: "மூல
சித்தாந்தங்கள்‌, கொள்கைகளுக்கு ஒருவித ஹானியும்‌ இல்லையென்றால்‌
மற்றவர்களுடன்‌ தோழமையுடன்‌ இருப்பதில்‌ என்ன கஷ்டம்‌?"

தன்‌ ஆத்மாவின்‌ அந்தரங்கத்திலேயே திளைக்கும்‌ அவன்‌ மனசு, எந்த
விதமான நிலையிலும்‌ தன்‌ எண்ணங்களின்‌ நடுவிலேயே இருக்கப்‌ பழகிக்‌
கொண்டு விட்டது. எல்லாப்‌ பிரச்னைகளையும்‌ தானே சந்தித்துத்‌ தீர்வு
காண்பான்‌. எல்லா விஷயங்களையும்‌ மயிரிமையைப்‌ பிளப்பது போன்ற
தன்மையுடன்‌ அலசும்‌, சூட்சுமமான எந்த விஷயத்திலும்‌ என்னைவிடத்‌
தெளிவாகச்‌ சிந்திக்கக்‌ கூடியவன்‌ அண்ணா. ஆனால்‌ அன்றாட வாழ்க்கை
யில்‌, தனி மனிதன்‌ என்கிற முறையில்‌ அவனுடைய நடத்தை அவனு
டைய சித்தாந்தங்களுக்கு முரணாக இயங்கும்‌. என்‌ உடம்பெல்லாம்‌
நெருப்பாகப்‌ பற்றி எரியவைக்கும்‌ ஒரு விஷயத்தை அண்ணா மிருதுவாகச்‌
சிரித்துவிட்டு ஒரே வார்த்தையில்‌ ஒதுக்கி விடுவான்‌. ஆலகாலத்தை
விழுங்கும்‌ நீலகண்டன்‌ அண்ணா. அவனது தைரியத்துக்கு எல்லையே
கிடையாது. செய்யவேண்டிய எந்தக்‌ காரியத்தையும்‌ பயத்தின்‌
காரணமாகச்‌ செய்யாமல்‌ அவன்‌ தள்ளிவிட்டான்‌ என்று இன்றுவரை
நான்‌ அவனிடம்‌ பார்த்ததில்லை. ஆனால்‌ அவனுடைய ரத்தம்‌ ஒரு
நாளும்‌ கொதிப்பதில்லை. புத்தி தீட்சண்யம்‌, அநுபூதியின்‌ தீவிரம்‌
இரண்டும்‌ இருந்தும்‌ அவனது உத்வேகங்களில்‌ ஆவேசம்‌ இல்லை.
பொங்கி எழும்‌ பிராண சக்தியின்‌ புயலை அவனிடம்‌ கண்டதில்லை.
ஒவ்வோர்‌ அடியும்‌ அளந்து வைத்தவை. ஏதோ வழுக்கல்‌ நிறைந்த
பாதையில்‌ ஜாக்கிரதையுடன்‌ நடக்கும்‌ ஒரு பிராணியைப்‌ போல்‌...

த்ரீலெக்ட்‌ ரேஸில்‌ அண்ணா எவ்வளவு விறைப்பாகத்‌ தன்‌ காலை
வைத்துக்கொள்வான்‌! குமார்‌ ஸாஹேப்‌ மேளாவில்‌ நடக்கும்‌
சிறுவர்கள்‌ ஸ்போர்ட்ஸில்‌ நானும்‌ அண்ணாவும்‌ ஒரு தடவை த்ரீ லெக்ட்‌
ரேஸில்‌ பார்ட்னர்ஸ்‌. நாங்கள்‌ ரொம்பப்‌ பின்னால்‌ தங்கிவிட்டோம்‌.
ஜெயிக்க முடியவில்லை. 'அயிட்டம்‌' முடிந்தவுடன்‌ கோபத்திலும்‌,
துக்கத்திலும்‌ அண்ணாவிடம்‌ சொன்னேன்‌; "உன்னுடன்‌ சேர்ந்து
ஓடுவது கழுத்தில்‌ ஒரு பெரிய ட்ரம்மைக்‌ கட்டிக்கொண்டு ஒடுவது
மாதிரி" என்று.

நான்‌ தான்‌ முன்னாலேயே சொன்னேனே, நீ எல்லா ஸ்போர்ட்ஸி
லும்‌ முதல்‌. அநாவசியமாய்‌ என்னைக்‌ கட்டாயப்படுத்தி இழுத்துக்‌
கொண்டாய்‌. பான்னாவின்‌ கூட நீ ஓடியிருக்கலாம்‌. அண்ணா
இவ்வளவு வெட்கப்பட்டு நான்‌ பார்த்ததேயில்லை.

இருபத்தியோர்‌ ஆண்டுக்குமுன்‌ நடந்த சம்பவம்‌. அதாவது,
1922-ஆம்‌ வருஷத்திய நிகழ்ச்சி. வேர்வையில்‌ நனைந்து, ஒடிக்‌ களைத்த
முகம்‌. இங்கும்‌ அங்குமாக அலைபாயும்‌ புழுதிப்‌ படிந்த மயிர்‌--மூச்சு
வாங்க தன்‌ வேஷ்டியால்‌ கால்களின்மேல்‌ படிந்திருக்கும்‌ புழுதியைத்‌
துடைத்துக்கொண்டு நிற்கிறான்‌. எனக்கு மிகவும்‌ துக்கம்‌. வேறு பல
ரேஸ்களில்‌ நான்‌ ஜெயித்த பரிசுகளை அம்மாவிடம்‌ காட்டவேண்டும்‌
என்ற ஆனந்தம்‌ இல்லை. அண்ணா தான்‌ காட்டினான்‌ . அடுத்த நாள்‌
எல்லா நண்பர்களுக்கும்‌ காட்டினான்‌. அம்மாவிடம்‌ சொன்னான்‌:
அம்மா, நீலுவைச்‌ சொல்லச்‌ சொல்லி நீ கேட்கணும்‌, ரோஜாரியோ
துரை செய்த அமர்க்களத்தை! என்னாலே அதைச்‌ சரியாச்‌ சொல்லத்‌
தெரியாது. என்னுடைய மனோநிலை அண்ணாவுக்கு நன்றாகப்‌ புரிந்‌
திருக்கிறது என்பதை உணர்ந்தேன்‌. அவனுடைய தீட்சண்யமான
அன்பு கலந்த கண்கள்‌ மற்றவர்‌ மனத்தின்‌ அந்தரங்கமான மூலை
முடுக்குகளுக்கெல்லாம்‌ ஊடுருவிச்‌ செல்லும்‌ தன்மையுடையது.
என்னுடைய துக்கத்தை லேசாக்க முயற்சி செய்கிறான்‌. என்‌
சார்பிலிருந்து அவனுடன்‌ முரட்டுத்தனமாக நடந்துகொண்டதற்குப்‌
பிராயச்சித்தமாக ஏதாவது செய்திருக்க வேண்டும்‌.

ரோஜாரியோ துரையின்‌ கதையை அம்மாவிடம்‌ சொல்ல வேண்டிய
தாயிற்று. ரோஜாரியோ, குமார்‌ சாஹேப்பின்‌ மானேஜர்‌. ஸ்போர்ட்ஸ்‌
அவருடைய மேல்‌ பார்வையில்‌ தான்‌ நடக்கும்‌. நூறு கஜ ரேஸில்‌
கோகன்தாவை எவரும்‌ தோற்கடிக்க முடியாது. அவனுடைய நிஜப்‌
பெயர்‌ கிரிங்கரி ரஞ்சன்‌ தத்தா. அவன்‌ முதலாவது, நான்‌
இரண்டாவது, சிறுவர்களுக்கான ரேஸ்களில்‌ சட்டைகளில்‌ நம்பர்‌
எழுதி ஓட்டும்‌ வழக்கம்‌ இல்லை. பந்தயம்‌ முடிந்த இடத்தில்‌
ரோஜாரியோ துரை ஜெயித்தவர்கள்‌ பெயர்களைக்‌ கேட்டு ஒரு
காகிதத்தில்‌ எழுதிக்கொள்வார்‌. கோகன்‌ தாவின்‌ பெயரைக்‌ கேட்டார்‌.
சுற்றி ஒரே கூட்டம்‌, இரைச்சல்‌. ஓவ்வொரு ரேஸ்‌ முடியும்போதும்‌
இப்படித்தான்‌. கோகன்தா தன்‌ பெயரைச்‌ சொன்னான்‌. துரை
இரண்டு, மூன்று தடவைகள்‌ திருப்பிக்‌ கேட்டும்‌ கூடப்‌ பெயரைச்‌
சரியாகப்‌ புரிந்து கொள்ள முடியவில்லை. அடுத்ததாக என்‌ பெயரை
எழுதிக்கொண்டார்‌. பரிசு கொடுத்தபோது பார்த்தால்‌ எனக்கு முதல்‌
பரிசு! கோகன்‌ தாவின்‌ பெயரே இல்லை. அவனுக்குக்‌ கண்ணில்‌ ஒரே
ஜலம்‌. ஜிதேன்‌ தான் அவனைக்‌ கேலி பண்ணினான்‌, "கிரிங்கரி ரஞ்சன்‌
தத்தா வெல்லாம்‌ துரையாலே எழுதிக்கொள்ள முடியுமா என்ன?
அப்பா-அம்மா கொடுத்த பெயரால்‌ பரிசு கிடைக்காமல்‌ போய்‌
விட்டது. நாளைக்குக்‌ காலையில்‌ குமார்‌ ஸாஹேப்பிடம்‌ போய்ச்‌ சொல்‌"
என்றான்‌.

கதையைக்‌ கேட்டு அம்மா சிரிப்பாள்‌ என்று நினைத்துக்‌ கொண்டிருந்‌
தேன்‌. ஆனால்‌ கதையின்‌ பலன்‌ அதற்கு நேர்‌ மாறாகப்‌ போய்விட்டது.
எனக்கு வந்த பரிசான டீ பாட்டை மறுநாளே கோகன்தாவிடம்‌
கொடுக்கும்படி ஆயிற்று. என்னுடைய இரண்டாவது பரிசின்‌
வாயிலும்‌ மண்‌! இப்பொழுது கூட ரொஜாரியோ துரையைப்‌
பார்க்கும்‌ போதெல்லாம்‌ எனக்குத்‌ துக்கமாக வரும்‌.

இதற்குப்‌ பிறகு ஒரு தடவைகூட என்னுடன்‌ பார்ட்னராக இருந்து
விளையாட அண்ணா ஒத்துக்கொள்வதில்லை. ஒன்று இல்லாவிட்டால்‌
மற்றொரு சாக்கு சொல்லித்‌ தப்பித்துக்கொள்வான்‌. அண்ணாவுக்கு
விளையாட்டில்‌ என்றுமே அதிக ஊக்கம்‌ கிடையாது. பாட்மிண்டன்‌
தவிர எந்த விளையாட்டும்‌ சரியாக ஆடத்‌ தெரியாது. ஆனால்‌ இதிலும்‌
ஒரு மாட்ச்கூட விளையாடியது கிடையாது. அளவற்ற அன்பு, பரிவு,
மென்மை இவற்றுக்கெல்லாம்‌ இடையே எல்லையற்ற திடமான மனோ
பலம்‌. தீர்மானமாக ஒரு நிலைக்குச்‌ சென்று விட்டான்‌ என்றால்‌, அவனை
அசைக்க முடியாது. எவ்வளவு நெருக்கம்‌ இருந்தாலும்‌, கொஞ்சம்‌
தள்ளி நின்று பற்றற்ற மனிதனாய்‌, சுதந்‌தர புருஷனாய்க்‌ காட்சியளிப்‌
பான்‌. அன்று ஏற்பட்ட அந்தக்‌ காயத்தை இந்த இருபத்தோர்‌ ஆண்டு
களில்‌ பலதடவை முயற்சி செய்தும்‌ என்னால்‌ மறக்கடிக்க முடியவில்லை.

'பாரக்‌'கில்‌ பஜனை இன்னமும்‌ நடந்த கொண்டிருக்கிறது. சத்ததி
லிருந்து பஜனை களைகட்டிவிட்டது என்று தெரிகிறது. இப்பொழுது
"தா ராமனின்‌" பெயர்‌ வரவில்லை. நீட்டி இழுத்த ஒரே சுரத்தில்‌
 நா-ரா-ஆ-யண-ஆ' என்ற வார்த்தைதான்‌ காதில்‌ விழுகிறது.
இந்த மாதிரி நாம கர்த்தனையுடன்‌ சாதாரணமாக இவர்களுடைய
பஜனை முடிந்து விடுவது வழக்கம்‌. தன்னுடைய வீட்டுக்கு இவ்வளவு
பக்கத்தில்‌ இருந்துவரும்‌ இந்தச்‌ சப்தத்தைச்‌ சூப்பிரண்ட்‌ துரை எப்படிச்‌
சகித்துக்‌ கொள்கிறார்‌? ஒரு வேளை வார்டர்களைப்‌ பகைத்துக்கொள்ள
விரும்பவில்லயோ என்னவோ? அவர்களுடைய முழுமனதான
ஒத்துழைப்பு இல்லாமல்‌ ஜெயிலில்‌ கட்டுப்பாட்டை அமல்‌ செய்ய
முடியாது.

எப்போதோ நடந்த சம்பவம்‌. நீதிபதி ஸ்பிலர்‌, ஒரு நோயாளி.
எப்பொழுதும்‌ எரிந்து விழும்‌ சுபாவம்‌. அரைப்பைத்தியம்‌ என்றே
சொல்லலாம்‌. தினமும்‌ உடற்பயிற்சி என்கிற முறையில்‌ கட்டை
பிளப்பார்‌. ஜெர்மானிய அரசர்‌ கைஸருக்குக்‌ கூட இப்படி ஒரு
வழக்கமாம்‌. நீதிபதிக்குக்‌ கட்டைத்‌ தேடிக்‌ கொடுப்பதற்காக நஸீர்‌
பைஸல்மியா பட்ட பாடு! வக்கீல்‌ பஜ்ரங்‌ பிரஸாத்‌ கல்யாணத்தின்‌
போது இந்த நீதிபதி ஸ்பீலர்‌ செய்த அமர்க்களம்‌!

இரவு கல்யாண சங்கீதம்‌ நன்றாகக்‌ களைகட்டி நடந்தது. ஸ்பீலருக்குத்‌
திடீரென்று தோன்றிற்று , இவர்கள்‌ எல்லாரும்‌ தம்‌ நிம்மதியைக்‌
குலைக்கிறார்கள்‌ என்று. உடனே ஒரு கையில்‌ லாட்டி, மற்றொரு
கையில்‌ "புல்ஸ்ஐ (Bulls-eye) லாண்டார்ன்‌" எடுத்துக்கொண்டு பஜ்ரங்க
பாபுவின்‌ வீட்டுக்கு வந்து விட்டார்‌. ஒருவரிடமும்‌ ஒரு வார்த்தை
கூடச்‌ சொல்லாமல்‌ டோலக்‌ வாத்தியத்தின்‌ தோலில்‌ லாட்டியை
நுழைத்து ஒட்டை ஆக்கிவிட்டுப்‌ போய்விட்டார்‌. மறுநாள்‌ பஜ்ரங்‌
பாபு அவர்‌ பேரில்‌ கேஸ்‌ போட்டார்‌. சில தினங்களுக்குப்‌ பிறகு கேஸ்‌
ராஜி செய்யப்பட்டது. கோபம்‌ சற்றுத்‌ தணிந்தவுடன்‌ வக்கீல்‌
பாபுவுக்கு மனத்தில்‌ பட்டது: வக்கீல்‌ தொழிலால்‌ வயிற்றைக்‌ கழுவும்‌
ஒருவன்‌ நீதிபதியுடன்‌ சண்டை போட்டுக்‌ கொண்டால்‌ பிழைப்பது
எப்படி? நெருங்கிய பந்துக்கள்‌ முன்னிலையில்‌ நடந்த அவமானம்‌
நடந்துபோய்‌ விட்டது. விஷயத்தை வளர்த்து என்ன பிரயோஜனம்‌?

நம்‌ தேசத்து மக்களை மட்டும்‌ எப்படிக்‌ கோபித்துக்‌ கொள்வது?
எல்லாத்‌ தேசத்து மக்களும்‌ ஒரே மாதிரிதான்‌. இந்தத்‌ துரைமார்கள்‌
எல்லாரும்‌ கூட நம்‌ மாதிரி உப்புக்குச்‌ சப்பாணிகள்‌. காங்கிரஸ்‌
மந்திரி சபை அமைத்துக்‌ கொஞ்ச நாட்கள்‌ ஆட்சியில்‌ இருந்த
காலத்தில்‌ டிஸ்ட்ரிக்ட்‌ மாஜிஸ்ட்ரேட்‌ வெர்னன்‌ துரை அடிக்கடி
எங்கள்‌ ஆசிரமத்துக்கு வந்து டால்‌ பாத்‌ (அரிசி பருப்புடன்‌
சாப்பாடு) சாப்பிட்டு விட்டுப்‌ போவார்‌. கையால்‌ சாப்பிடும்போது
மிஸஸ்‌ வா்னனுக்கு வாய்‌ வரை சாதத்தைக்‌ கொண்டுபோக முடியாது.
ஸ்பூனில்‌ எப்படிச்‌ சாதம்‌ எடுத்துக்‌ கொள்வார்களோ அப்படியே
கையில்‌ சாதத்தை எடுத்துக்‌ கொள்வாள்‌. பிறகு ஸ்பூனை வாயில்‌
வைத்துக்கொள்வது போலவே கைவிரல்களையும்‌ வாயில்‌ வைத்துத்‌
கொள்வாள்‌. வாயிலிருந்து சாதம்‌, பருப்பு வழியும்‌.

காரணம்‌ இல்லாமல்‌ அடிக்கடி வெர்னன்‌ துரை வந்து போய்க்‌
கொண்டிருந்தார்‌. கதர்த்‌ துணிக்கும்‌, காந்திக்‌ குல்லாவுக்கும்‌ தான்‌
எத்தனை மரியாதை! அவர்‌ பெண்‌ ஒரு கீரிப்பிள்ளை வளர்த்துக்‌
கொண்டிருந்தாள்‌. வீட்டில்‌ மிகவும்‌ தொந்தரவு கொடுக்கிறது.
ஆசிரமத்தில்‌ வைத்துக்‌ கொள்வதானால்‌ உங்களிடம்‌ கொடுத்து விடுகி
றேன்‌" என்று அண்ணாவிடம்‌ கீரிப்பிள்ளையைக்‌ கொடுத்துவிட்டார்‌.
பிறகு இந்தக்‌ கீரிப்பிள்ளையைப்‌ பார்க்கிற சாக்கில்‌ மனைவியையும்‌
பெண்ணையும்‌ அழைத்துக்‌ கொண்டு, நேரம்‌ பொழுதின்றி எப்போது
பார்த்தாலும்‌ ஆசிரமத்துக்கு வர ஆரம்பித்து விட்டார்கள்‌. அவர்‌
பெண்‌ 'ரிக்கியை' ப்‌ பார்க்க வேண்டும்‌ என்று பிடிவாதம்‌ பிடித்தாளாம்‌!
அப்புறம்‌ அந்த ரிக்கியைக்‌ குழந்தை மாதிரி வைத்துக்‌ கொண்டு
எத்தனை கொஞ்சல்‌, எவ்வளவு அமர்க்களம்‌!

இழையோடும்‌ என்‌ எண்ணங்களை அறுத்துக்‌ கொண்டும்‌, சுற்றியுள்ள
இருளையும்‌ நிசப்தத்தைத்‌ தகர்த்துக்‌ கொண்டும்‌, சூழ்நிலையை நடுங்க
வைத்துக்‌ கொண்டும்‌ பன்னிரெண்டு மணி அடிக்கிறது. டாக்டரின்‌
அறையில்‌ இருக்கும்‌ ஒரு நாய்‌ 'லொள்‌ லொள்‌' என்று குலைக்கிறது.
அதனுடைய சுக நித்திரை கலைந்து விட்டது போலும்‌. 'ஹுவாஹை'
(முடிந்துவிட்டது) என்ற நாராசமான கோவஷத்துடனும்‌, பெரிய
ஜாலராக்கள்‌, டோலாக்கள்‌ , இத்யாதி இடி முழக்கத்துடனும்‌ வார்ட்‌
களின்‌ பஜனை முடிந்து விட்டது. கடிகாரம்‌ கட்டிக்கொண்டு பஜனை
பண்ணுகிறார்களா என்ன? சரியாக எப்படி 12 மணிக்கு முடிக்கிறார்கள்‌?
காக்கி அரைக்கைச்‌ சொக்காயிலிருந்து வெளிவரும்‌ இரு கைகள்‌
டமாரம்‌ ஒன்றில்‌ மெதுவாகத்‌ தாளம்‌ போட்டுக்‌ கொண்டே இருக்‌
கின்றன. இடக்கை மணிக்கட்டுக்கு மேல்‌ ஒரு மலிவான கடிகாரம்‌.
இதற்குக்‌ கொஞ்சம்‌ மேலே சிவப்பு, நீல வர்ணங்களில்‌ பச்சை குத்திய
ஒரு பெண்ணின்‌ உருவம்‌ தெரிகிறது.

அப்பாவின்‌ பஜனை சரியாக எட்டு மணிக்கு முடிந்துவிடும்‌. மகாத்மா
வுக்குப்‌ பிடித்த 'ரகுபதி ராகவ ராஜாராம்‌, பதீத பாவன சீதாராம்‌'
கடைசியில்‌ பாடப்படும்‌. ஆசிரமத்தில்‌ இருக்கும்‌ எல்லாக்‌ காங்கிரஸ்‌
தொண்டர்களும்‌ இதில்‌ பங்கு கொள்வார்கள்‌. இப்படிச்‌ செய்தால்‌
அப்பாவுக்குத்‌ திருப்தி என்பது இவர்கள்‌ எண்ணம்‌. ஜில்லாவிலுள்ள
எல்லா மக்களுக்குமே தெரியும்‌, அப்பாவுக்குப்‌ பஜனை என்றால்‌ உயிர்‌
என்று. கூட்டம்‌ நடக்கும்‌ அறையில்தான்‌ பஜனை நடக்கும்‌. சிமெண்ட்‌
தரை, களிமண்‌ சுவர்‌, ஓலைக்‌ கூரை. அம்மா தன்‌ கையாலேயே பசுஞ்‌
சாணியால்‌ மெழுகிச்‌ சுத்தமாக்கிய சுவர்கள்‌. நடு நடுவே கதவில்லாத
"சிறிய ஜன்னல்கள்‌, அரசியல்‌ தலைவர்களின்‌ படங்கள்‌. ஒரு பக்கத்தில்‌
இரண்டு காங்கிரஸ்‌ கொடிகள்‌. ஒன்றோடு ஒன்று குறுக்குவாட்டில்‌
'கிராஸ்‌' மாதிரி சேர்த்துக்‌ கட்டப்பட்டவை. அதற்கு மேல்‌ ஒரு
நீளத்‌ துணித்‌ துண்டில்‌ நாகரி லிபியில்‌ வெண்மையான பஞ்சாலான
'ஸ்வாகதம்‌' என்ற வார்த்தை. அதற்குக்‌ கீழே காந்தியின்‌ ஒரு
பெரிய படம்‌. அறையின்‌ கிழக்கு, வடக்கு மூலைகள்‌ கொஞ்சம்‌ அசுத்த
மாக இருக்கும்‌. மரச்சக்கரம்‌ பொருத்திய ஒரு பிரம்மாண்டமான
பெட்டி. இதில்‌ காஸ்டிக்‌ ஸோடா, இரும்பு வாளி, இன்னும்‌ துணிக்குப்‌
போடுகிற சோப்பு தயாரிக்கத்‌ தேவையான பல பொருள்கள்‌ வைக்கப்‌
பட்டிருக்கும்‌.

பூல்காஹார்‌ ஊரைச்‌ சேர்ந்க நந்தலால்‌ திவாரிக்‌ காங்கிரஸ்‌ கமிட்‌
டிக்கு வழங்கியது இந்தப்‌ பெட்டி. மற்றொரு மூலையில்‌ பஞ்சடிக்கும்‌
வில்‌ சுவரில்‌ சாத்தியிருக்கும்‌. மற்றொரு வில்‌ கூரையில்‌ உள்ள கட்டை
யில்‌ மாட்டியிருக்கும்‌. பகல்‌ வேளையில்‌ பஞ்சடிக்கும்போ து இரண்டு
வில்களும்‌ சேர்த்துக்‌ கட்டப்படும்‌ .

பஜனை ஆரம்பித்து விட்டது. இந்நாட்டுச்‌ சிறுவர்கள்‌ காந்திஜியைப்‌
பற்றிக்‌ தெரிந்து கொள்ளவில்லை, புரிந்து கொள்ளவும்‌ இல்லை என்று
அங்கலாய்க்கும்‌ பாட்டுடன்‌ தொடங்குகிறது. அப்பாவே எழுதியது.
அம்மா சாம்பிராணி இட்ட கலசம்‌ ஒன்றை எடுத்துக்‌ கொண்டு நுழை
கிறாள்‌. காந்தியின்‌ படத்துக்கு ஒரு பூமாலை சார்த்திவிட்டு, அதற்கு
முன்னால்‌ அந்தத்‌ தூபக்‌ கலசத்தை வைத்துவிட்டு ஒரு பக்கத்தில்‌
கையைக்‌ கூப்பிக்‌ கொண்டு உட்காருகிறாள்‌. அப்பா விளக்கின்‌ திரியைக்‌
கொஞ்சம்‌ இறக்கி விட்டுப்‌ பாட ஆரம்பிக்கிறார்‌. சகாதேவ்‌ முதலியோர்‌
இந்தப்‌ பெங்காலி பஜனையைத்‌ தப்பாக உச்சரித்துக்‌ கொண்டு,
வார்த்தைகளைச்‌ சிதைத்துக்‌ கொண்டு பாடுவார்கள்‌. முதல்‌ பாட்டு
முடிகிறது. அம்மா தலை குனிந்து வணங்கிவிட்டு எழுந்திருக்கிறாள்‌ .
இவ்வளவு பேர்களுக்கும்‌ சாப்பாட்டுக்கு ஏற்பாடு செய்ய வேண்டுமே?
பஜனையில்‌ உட்கார்ந்து விட்டால்‌, சமையல்‌ செய்வது யார்‌? நானும்‌
அண்ணாவும்‌ சின்ன வயதில்‌ பஜனையில்‌ பங்கெடுத்துக்‌ கொள்வோம்‌.
பூணூல்‌ போட்ட பிறகும்‌ பல வருஷங்கள்‌ பஜனைக்குப்‌ போனோம்‌.
அண்ணா பஜனைக்குப்‌ போவதை நிறுத்திய சில நாட்களுக்குப்‌ பிறகு
நானும்‌ நின்று விட்டேன்‌. இதற்காக அம்மா எவ்வளவு அழுதாள்‌
தெரியுமா? "நீங்கள்‌ பஜனைக்கு வரவில்லை என்றால்‌ அவருக்கு ரொம்பக்‌
கஷ்டமாக இருக்கும்‌. உங்களுக்குப்‌ பிடிக்கவில்லை என்றால்‌ கூட,
அவருக்காகவாவது கொஞ்ச நேரம்‌ உட்காரக்‌ கூடாதா?" என்றாள்‌.
அண்ணா ஒரு பதிலும்‌ சொல்லவில்லை.

வீட்டில்‌ நடக்கும்‌ பஜனைகளுக்கு அண்ணா போவதில்லை. ஆனால்‌
காங்கிரஸ்‌ காரியமாகக்‌ கிராமங்களுக்குப்‌ போகும்போது, பெரிய கிராம
வாசிகள்‌ எங்களைக்‌ களிப்புறச்‌ செய்வதற்காகப்‌ பஜனைகள்‌ ஏற்பாடு
செய்வார்கள்‌. அப்பாவுக்காக இந்த ஏற்பாடு செய்து பழக்கம்‌.
அதனாலேயே 'மாஸ்டார்‌' ஐயாவின்‌ பிள்ளைகளுக்கும்‌ தங்கள்‌
கடமையைச்‌ செய்கிறார்கள்‌. ஆனால்‌ இந்தப்‌ பஜனைகள்‌ விஷயமாக
அண்ணா ஒருவிதமான வெறுப்பையும்‌ காட்டமாட்டான்‌. என்‌
வெறுப்பைக்‌ காட்ட நான்‌ முயற்சி செய்தால்‌, சைகையால்‌ என்னைப்‌
பொறுமையாக இருக்கும்படி செய்து விடுவான்‌.

பைஸி தாணாவில்‌ இருக்கும்‌ காக்ஹா கிராமத்தில்‌ ஒரு மீட்டிங்‌.
கூட்டம்‌ சேரவில்லை. சகதேவ்‌ காங்கிரஸ்‌ கொடியை நட்டு விட்டு
'இங்கிலாப்‌ ஜிந்தாபாத்‌, காந்திஜிக்கு ஜே' என்று கோஷம்‌ எழுப்பிக்‌
கொண்டிருக்கிறான்‌. டமாரம்‌ கொட்டுவது, மணி அடிப்பது, இன்னும்‌
கிராமவாசிகளைச்‌ சந்தைக்கு அழைப்பதற்கு உபயோகக்கப்படும்‌ பல
வழிகளையும்‌ கையாண்டு பார்த்தாகி விட்டது. ஊஹும்‌, மக்கள்‌
கூடவில்லை. அப்போது ராம்தத்த மண்டல்‌ என்ற அந்த ஊர்க்‌ காங்‌
சிரஸ்‌ ஊழியர்‌ பால்காரர்களின்‌ பஜனை கோஷ்டிக்குச்‌ சொல்லியனுப்பி
வரவழைத்தார்‌. கூடவே ஒரு ஸிங்கிள்‌ ரீட்‌ ஆர்மோனியம்‌. பத்து
நிமிஷத்தில்‌ சந்தைக்கு வந்த அத்தனை மக்களும்‌ இந்த இடத்தில்‌
வந்து குவிந்தார்கள்‌. இதற்குப்‌ பிறகு எங்கள்‌ சொற்பொழிவுகளைச்‌
சீக்கரமாக முடித்துக்‌ கொண்டோம்‌. மக்களுக்குச்‌ சந்தையில்‌
தங்கள்‌ தங்கள்‌ வேலை. சந்தையில்‌ தழும்புக்கு மருந்து விற்பவனின்‌
பேச்சும்‌ காந்திஜியின்‌ சிஷ்யர்களின்‌ பிரசங்கமும்‌ அவர்களுக்கு
ஒன்றேதான்‌. சந்தைக்கு வந்ததிருக்கிறார்கள்‌, பலவிதத்‌ தமாஷாக்களில்‌
மகாத்மா தமாஷாவையும்‌ இரண்டு நிமிஷம்‌ பார்த்துவிட்டுத்தான்‌
போகலாமே என்ற நோக்கு. அவர்களில்‌ சிலர் மகாத்மாஜியைத்‌
தரிசனம்‌ செய்தவர்கள்‌ . உப்புச்‌ சத்தியாகிரகத்தில்‌ கூடப்‌ பங்கேற்ற
வர்கள்‌. இந்த பச்சைக்‌ குழந்தைகளிடமிருந்து புதிதாகத்‌ தெரிந்து
கொள்ள என்ன இருக்கிறது? என்ற எண்ணம்‌. இந்தப்‌ பசங்கள்‌
சொல்வதில்‌ ரூபாய்க்கு 15 அணா புரியப்‌ போவதில்லை.

"மேய்ச்சல்‌ உரிமைக்கு ஏற்பாடு செய்‌", "கிஸ்தியைக்‌ குறை". "தாசில்தாரின்‌ எருமைமாடு எங்கள்‌ விளைச்சல்களை மேய்ந்து விடுகின்‌
றன, இதை நிறுத்து" என்ற விஷயமெல்லாம்‌ புரியும்‌. ஆனால்‌ நாங்கள்‌
இவை பற்றிப்‌ பேசாமல்‌ மெம்பர்‌, சந்தாவைப்‌ பற்றிப்‌ பேசிக்‌
கொண்டிருப்போம்‌. பணம்‌ பிடுங்கும்‌ தந்திரம்‌. மந்திரி சபை அமைத்து
ஆட்சி பீடத்தில்‌ உட்கார்ந்தவுடன்‌ கிஸ்தி பாக்கி வசூலுக்குச்‌ சட்டம்‌
இயற்றியாயிற்று. சந்தைச்‌ சொற்பொழிவுகளில்‌ எடுத்துச்‌ சொன்‌
னோம்‌, சர்க்காருக்கு மனு எழுத நாலணாவுக்கு மேல்‌ செலவு
செய்யத்‌ தேவையில்லை' என்று. உண்மையில்‌ அவர்களுக்கு இதைப்‌
போல்‌ இருபது மடங்கு செலவு. பாதிக்கு மேல்‌ அவர்களுடைய மனுக்‌
கள்‌ தள்ளப்பட்டன. மகாத்மாவின்‌ சிஷ்யன்‌, புண்யதேவ்ஜியிடம்‌
கொடுத்திருந்தோம்‌--இந்த மனுக்களைச்‌ சரியான இடத்தில்‌ கொடுத்து
ஏதாவது ஏற்பாடு செய்வதற்காக. இந்த நல்ல மனிதர்‌ மனு ஒன்றுக்கு
எட்டணா சிரமத்துக்குக்‌ கூலியாக வசூல்‌ செய்தார்‌. மாஸ்டர்‌! ஐயா
இருக்கிறார்‌ என்பதால்‌ இந்க ஜில்லாவில்‌ காங்கிரெஸின்‌ பணிகள்‌ ஏதோ
கொஞ்சம்‌ நடக்கின்றன. மற்றவர்களில்‌ பாதிக்குமேல்‌ குண்டர்கள்‌ .
காங்கிரஸ்‌ ஸ்தாபனம்‌ பூராவும்‌ பணக்கார விவசாயிகளின்‌ கையில்‌
இருக்கிறது என்பது என்னவோ உண்மைதான்‌. பெரிய ஜமீன்தார்‌
களின்‌ சுரண்டலிலிருந்து தங்களுக்கு விடுதலை கேட்கிறார்கள்‌. ஆனால்‌
தங்களுக்குக்‌ கீழேயிருக்கும்‌ குத்தகைக்காரர்கள்‌ , குடியானவர்கள்‌,
நிலமில்லாத கூலிச்‌ சாகுபடி செய்பவர்களை எல்லாம்‌ தாங்கள்‌ சுரண்டு
வதற்குத்‌ தயங்குவதில்லை. காங்கிரஸ்‌ ஆட்சி புரிந்த நாட்களில்‌ குடி
யானவர்‌ நலனுக்காக நிறைவேற்றப்பட்ட எத்தனையோ சட்டங்களை
இவர்கள்‌ பலனற்றதாக்கி விட்டார்கள்‌. சகாதேவ்‌ போன்ற காங்கிரஸ்‌
ஊழியர்கள்‌ கூடக்‌ குத்தகை குடியானவர்களுக்குக்‌ கிடைக்கவிருந்த
விடுதலையைத்‌ தவிர்ப்பதற்காகப்‌ "பொய்ப்‌ பத்திரங்கள்" தயார்‌ செய்து
கையெழுத்து வாங்கிக்‌ கொண்டார்கள்‌ .

கஹிபாத்‌ கிராமத்திலிருந்து அடிக்கடி காங்கிரஸ்‌ ஆபீஸுக்கு
வருவாளே ஒரு கிழவி--தொண்டையில்‌ பெரிய கட்டி-ஒரு தடவை
வரும்போதே அழுது கொண்டு வந்தாள்‌. அண்ணாவிடம்‌ சொன்னாள்‌ :
"உன்னை விட்டால்‌ எனக்குக்‌ கதியில்லை. வேறு யாரும்‌ என்னுடைய
பிரச்னையைத்‌ தீர்த்து வைக்க மாட்டார்கள்‌ . ஆகாசத்தில்‌ இன்னமும்‌
சந்திரன்‌, சூரியன்‌ இருக்கும்போதேயா இந்த மாதிரி அக்கிரமம்‌?"
சகாதேவின்‌ அண்ணா கபில்தேவ்‌ என்னுடைய நிலம்‌ முழுவதையும்‌
எடுத்துக்கொள்ளப்‌ பார்க்கிறான்‌. கிட்டத்தட்ட ஐம்பது ஏக்கர்‌ நிலம்‌,
அவன்‌ வீட்டுக்குப்‌ பக்கத்திலேயே இருக்கு இல்லையா? புகையிலை
ரொம்ப நல்லா விளையும்‌ இந்த நிலத்தில்‌. அதனால்‌ தான்‌ இந்த நிலத்தின்‌
மேல்‌ அவனுக்குக்‌ கண்‌. என்‌ புருஷன்‌ ஒரு வாணியன்‌. பெரிய பையன்‌,
வயசு வந்தவன்‌, என்‌ புருஷன்‌ இருக்கும்போதே போயிட்டான்‌. அவன்‌
பெண்சாதிக்கு அப்போ வயத்திலே பிள்ளை. ஒரு வருஷத்துச்குள்ளேயே
என்‌ புருஷனும்‌ போய்விட்டான்‌. அப்புறம்‌ என்‌ மருமகளும்‌
போயிட்டா. பேரப்பிள்ளைக்கு ஒரு வயசு கூட ஆகல்லே, அதுவும்‌
'வாயு' வந்து போயிடுச்சு. 24 மணி நேரமும்‌ பாட்டி மடியிலே
கிடந்தது. எத்தனை மருந்து! எத்தனை வைத்தியம்‌! வலி ரொம்ப
இருக்குமேன்னு ஊசி குத்த விடல்லே நான்‌. ஒரு வேளை ஊசி போட்‌
டிருந்தாப்பொளைச்சிருப்பானோ என்னவோ? மேலேயும்‌ அவனைப்‌ பிடிச்சு
நிறுத்தி வைத்துக்கொள்ள முடியவில்லை என்னாலே. பேட்டையிலே
இருக்கிற பால்காரன்‌ மகனும்‌--கோரேன்னு பேரு-அவனும்‌ செத்துப்‌
போயிட்டான்‌. அப்போ கபில்தேவ்‌ ஒரு பஞ்சாயத்துக்‌ கூட்டி நான்‌
ஒரு சூனியக்காரின்னு குற்றம்‌ சாட்டினான்‌. தன்‌ குடும்பம்‌ முழுதை
யும்‌ ஒழிச்சுட்டு, இந்தப்‌ பால்காரன்‌ பிள்ளை மேலே சூன்யம்‌ ஏவி
விட்டுட்டா, அப்படியிப்படி என்று, கை கட்டிவிட்டான்‌. அட,
முட்டாப்‌ பசங்களா, நான்‌ தான்‌ புருஷன்‌, பிள்ளே, அவன் பெண்சாதி,
பேரன்‌ எல்லாரையும்‌ முழுங்கிவிட்டு உட்கா ர்ந்து கொண்டிருக்கேனே?
என்‌ வவுத்துலே இன்னும்‌ ஏதுடா இடம்‌?" அப்புறம்‌ என்னைக்‌
கிராமத்தை விட்டு விரட்டுவதற்காக அதே ராத்திரி கபில்‌ தேவின்‌
தூண்டுதலின்‌ பேல்‌ ராதோ, சனிச்சரா, சேதி இவர்கள்‌ எல்லாருமாச்‌
சேர்ந்து என்‌ குடிசைக்கு நெருப்பு வைத்துச்‌ சாம்பலாக்கிலிட்‌
டானுக. ஒரு பிடி நெல்லு கூடச்‌ காப்பாத்த முடியல்லே என்னாலே.
ஆனால்‌ காதிலே வுழுந்தது, கபில்தேவ்‌ மறுபடியும்‌ என்‌ பேரில்‌ கோர்ட்‌
பூலே 'டிக்ரி' வாங்கியிருக்கான்னு , நிலத்தை தான்‌ எடுத்துக்கிட.
நான்‌ என்ன பச்சைப்‌ பாப்பாவா இதையெல்லாம்‌ நம்ப? நிலம்‌ இருக்கு
தஹிபாத்‌ கிராமத்திலே. டிக்ரி பூர்ணியாலே எப்படி வாங்கமுடியும்‌?"

இந்த மாதிரி என்னவெல்லாமோ சொல்லிக்கொண்டே போனாள்‌.
நடு நடுவிலே தலையிலே 'டக்டக்‌'னு அடிச்சிண்டு அழுது
கொண்டே இருந்தாள்‌. "வாத்தியார்‌ ஐயாவுக்கு நேரமே இல்லே.
இல்லேன்னா அவரைத்‌ தஹிபாத்துக்கு ஒரு தடவை அழைச்சிக்கிட்டே
போயிருப்பேன்‌. ஆகவே, பீலு பாபுவை விட்டா வேறு கதியே இல்லை
எனக்கு!" என்று அடம்‌ பிடிக்காள்‌. அண்ணாவும்‌ நானும்‌ எவ்வளவு
முயற்சி செய்தோம்‌? ஆனால்‌ கபில்தேவின்‌ இந்த அநியாயத்தை நிறுத்த
முடியவில்லை. நாங்கள்‌ தஹியாத்துக்குப்‌ போனால்‌ கபில்தேவ்‌
எங்களுக்கு நல்ல சாப்பாடு, விருந்து எல்லாம்‌ ஏற்பாடு செய்வான்‌.
ஆனால்‌ வந்க காரியத்தைக்‌ கொஞ்சங்கூட விட்டுக்‌ கொடுக்க
மாட்டான்‌. சுற்றி வளைத்து, நானும்‌ மகாத்மாஜியின்‌ பக்தன்‌ தான்‌,
ஜில்லா காங்கிரஸ்‌ கமிட்டி மெம்பர்‌. ஆசிரமத்துக்குக்‌ தேவையான
அரிசியில்‌ ஒரு பங்கு வருஷா வருஷம்‌ தவறாமல்‌ கொடுத்து வருகிறேன்‌.
ஏன்‌, காங்கிரஸுக்காக ஒரு தம்பியையே கானம்‌ செய்திருக்கிறேன்‌ "
என்று எத்தனையோ சொல்லுவான்‌.

உண்மையிலே பெரிய 'அவிபக்த' ஹிந்துக்‌ குடும்பங்களில்‌
எல்லாருமே நிலம்‌ நீச்சுக்களைப்‌ பார்த்துக்கொள்ள வேண்டும்‌ என்ப
தில்லை. கிராமத்தில்‌ உட்கார்ந்து 'அன்ன தவம்ஸம்‌' செய்துகொண்டு
ஊரில்‌ வம்பு வளர்ப்பதை விடச்‌ சில பேர்‌ காங்கிரஸில்‌ சேர்ந்து வேலை
செய்வது நல்லது அல்லவா? இது தான்‌ பெரிய விவசாயிகளின்‌ மனப்‌
போக்கு. காங்கிரஸ்‌ ஸ்தாபனத்தின்‌ மூலம்‌ கிடைக்கக்கூடிய
செளகரியங்களை இந்த மாதிரி 'தானங்‌'களினால்‌ நிச்சயப்படுத்திக்‌
கொள்ள முடியும்‌ என்ற நம்பிக்கை. தம்பி காங்கிரஸில்‌ புகுந்து தலை
வர்களின்‌ நன்மதிப்பைப்‌ பெற்றால்‌ டிஸ்ட்ரிக்ட்‌ போர்ட்‌ மெம்பராகக்‌
கூட ஆக முடியும்‌. பிறகு ஒருவேளைக்‌ காங்கிரஸ்‌ பணம்‌ படைத்த
விவசாயிகளுக்குத்‌ தொல்லை கொடுக்க ஆரம்பித்தால்‌ அதைச்‌ சட்டை
செய்யாது இருந்துவிடலாம்‌. தார்மிக முறைகளைத்‌ தவிர வேறு
எந்தவிதமான நடவடிக்கைகளையும்‌ காங்கிரஸ்‌ எடுக்காது என்ற
தைரியம்‌.

இவை எல்லாம்‌ நடந்த கொஞ்ச நாட்களுக்குப்‌ பிறகு, அந்த
வாணியன்‌ மனைவி, கிழவி, ஒரு நாள்‌ கோபத்திலும்‌ துக்கத்திலும்‌
சொன்னாள்‌: கபில்தேவ்‌ போலீஸ்‌ இன்ஸ்பெக்டரை விலைக்கு வாங்கி
விட்டான்‌ என்பது எனக்குத்‌ தெரியும்‌. ஆனால்‌ உன்னையும்‌ வாங்கி
விட்டானா?

இன்னும்‌ என்னவெல்லாமோ சொல்லியிருப்பாள்‌. ஆனால்‌ அப்போது
திடீரென்று சகாதேவ்‌ அங்கு வந்துவிட்டான்‌. என்ன விரோதியாக
இருந்தாலும்‌ சகாதேவ்‌ 'பூமிகார்‌' பிராமணன்‌. உயர்ந்த ஜாதிக்‌
காரன்‌, கிராமத்தில்‌ பெரிய புள்ளி. அவன்‌ முன்னால்‌ வெறும்‌
வாணியன்‌ மனைவி அடித்துப்‌ பேச முடியுமா என்ன? நாங்கள்‌ சகாதே
வுடன்‌ இவள்‌ விஷயமாக ஏதாவது கேட்டால்‌, அவன்‌, 'கபில்தேவ்‌
அண்ணன்‌ தான்‌ குடும்பத்தின்‌ கர்த்தா. எனக்கு இதெல்லாம்‌ பற்றி
என்ன தெரியும்‌?' என்று சொல்லிவிடுவான்‌.

கழுத்தைப்‌ பிடித்துக்‌ காங்கிரஸ்‌ ஆசிரமத்திலிருந்து வெளியே
அவனைத்‌ தள்ளிவிட வேண்டும்போல்‌ இருந்தது எனக்கு. இது நடந்த
பல தினங்கள்‌ வரை நான்‌ அவனுடன்‌ ஒரு வார்த்தை கூடப்‌ பேசவில்லை.
அண்ணா சொன்னான்‌, "கோளாறு சமுதாய அமைப்பில்‌ இருக்கும்‌
போது இவனைக்‌ கோபித்து என்ன பயன்‌?" என்று.

1930-32 இயக்கத்தின்போ து காம்ப்‌ ஜெயிலில்‌ இருந்த நாட்களில்‌
தான்‌ எங்களுடைய அரசியல்‌ நோக்குகளின்‌ வியர்த்தம்‌ புரிந்தது.
ஜெயிலில்‌ தான்‌ இதைப்பற்றி எத்தனை சர்ச்சைகள்‌ ! எத்தனை கருத்து
வேற்றுமைகள்‌! இந்தப்‌ பயனற்ற அரசியலைப்பற்றிப்‌ பேசா தவர்களின்‌
முகங்களிலும்‌ நிராசையின்‌ சாயை விழுந்திருந்தது. அன்று விதைத்த
விதை உரிய காலத்தில்‌ முளை விட்டு மரமாகி, காயாகி, பழமாகி
விட்டது. அண்ணாவும்‌ நானும்‌ காங்கிரஸ்‌ சோஷலிஸ்ட்‌ பார்ட்டியில்‌
சேர்ந்தோம்‌.

வாணியன்‌ மனைவியின்‌ சம்பவம்‌, மறைந்திருந்த இந்த விதைக்குத்‌
கண்ணீர்‌ விட்டு முளைக்கச்‌ செய்தது. அந்தக்‌ கிழவி இப்போதும்‌ தன்‌
புருஷனின்‌ காணி நிலத்தை விடாமல்‌ பிடித்து வைத்திருக்கிறாளா
இல்லையா என்பது தெரியாது. ஆனால்‌ அவள்‌ கண்களில்‌ பெருக்கெடுத்த
கண்ணீர்‌ எங்கள்‌ சந்தேகங்கள்‌, தயக்கங்கள்‌ எல்லாவற்றையும்‌
அடித்துத்‌ தள்ளிவிட்டன.

அதிகாலையில்‌ ஜன்னல்‌ வழியாகப்‌ பாயும்‌ உஷையின்‌ கிரணங்களைப்‌
போல்‌ எங்கள்‌ இதய ஆழத்தில்‌ அரை விழிப்புடன்‌ ஆர்வ நம்பிக்கை
சுரந்தது. இதற்குப்‌ பிறகு நானும்‌ அண்ணாவும்‌ ஒரே பார்ட்டியில்‌
இருந்து கொண்டு எத்தனை உற்சாகத்துடன்‌ உழைத்தோம்‌! அவன்‌
கூட உழைக்கும்‌ நண்பன்‌-காம்ரேட்‌--மட்டுமல்ல, என்னுடைய
அண்ணன்‌! சேர்ந்து அநுபவித்த எத்தனை சுக துக்கங்களின்‌ நினைவுகள்‌ ,
ஒன்றோடு ஒன்று பின்னிக்கொண்டு எங்கள்‌ வாழ்வை ஒன்றாக்கி
விட்டிருக்கின்றன!

எனக்கு எது நல்லது, எதனால்‌ எனக்குக்‌ கொஞ்சம்‌ ஆனந்தம்‌
கிடைக்கும்‌ என்ற சிந்தனை அவன்‌ மனத்தில்‌ எப்போதும்‌ இருக்கும்‌.
தான்‌ கல்லூரியில்‌ படிக்கவில்லை என்ற துக்கம்‌ அண்ணாவுக்கு அதிகம்‌.
பூகம்ப நிவாரண பணியில்‌ தனக்குக்‌ கிடைத்த 'அலவன்ஸில்‌' என்னைக்‌
கல்லூரியில்‌ படிக்க வைத்தான்‌. என்‌ மூலமாகத்‌ தன்‌ ஆர்வங்களை
யெல்லாம்‌ அதிகம்‌ பூர்த்தி செய்து கொண்டான்‌. நிவாரண வேலை
முடித்து, பல சாமான்கள்‌ ஏலம்‌ போடப்பட்டபோது அண்ணா எனக்கு
ஒரு சைக்கிள்‌ வாங்கிக்‌ கொடுத்தான்‌. இதெல்லாம்‌ துச்சமான
சமாசாரங்கள்‌, அண்ணாவின்‌ அபிமானத்தைப்‌ பற்றிச்‌ சொல்லும்‌
போது, இதையெல்லாம்‌ கொண்டு வருவது அவனுடைய கரையில்லா
அன்பைச்‌ சிறுமைப்படுத்துவது ஆகும்‌. எனக்குத்‌ தலைவலி என்று
வந்துவிட்டால்‌ அண்ணா படும்‌ கவலை சொல்ல முடியாது. ஜெயிலில்‌
ஞாயிற்றுக்‌ கிழமை வெல்லம்னு கொடுப்பார்களே, அதை அவன்‌
சாப்பிடுவதில்லை. சாப்பாட்டுக்குப்‌ பிறகு ஒரு துண்டு வெல்லம்‌
சாப்பிடவில்லை என்றால்‌ எனக்குச்‌ சாப்பிட்ட மாதிரியே இருக்காது
என்று அவனுக்கு தெரியும்‌. ஜெயிலில்‌ என்னுடைய பனியன்‌, நிஜார்‌
ஆகியவற்றை அவன்தான்‌ தோய்த்துப்‌ போடுவான்‌. நான்‌ தடுத்தால்‌,
"சும்மா இரு, உனக்கு இதெல்லாம்‌ பழக்கமில்லை!" என்று சொல்லி
விடுவான்‌. நானும்‌ கட்டாயப்‌ படுத்தியதில்லை. இதெல்லாம்‌ என்‌
னுடைய நியாயமான உரிமை. இதில்‌ தப்பு ஒன்றுமிருப்பதாக
எனக்குப்‌ படவில்லை. ஆனால்‌ என்‌ பேரில்‌ அண்ணாவுக்கு ஒருவிதமான
உரிமையும்‌ கிடையாதா? இருந்திருக்கலாம்‌ என்று சொல்லுவானேன்‌?
இருக்கிறது. ஆனால்‌ அவை அரசியல்‌ களத்துக்கு வெளியே தான்‌.
அரசியலில்‌ நான்‌ நீலு, அவன்‌ என்‌ அண்ணா அல்ல. இந்தக்‌ களத்தில்‌,
சொந்தப்‌ பிரச்னைகளை ஒதுக்கிவிட்டு, அறிவு என்கிற உரை கல்லில்‌
ஒவ்வொரு செயலையும்‌ உரைத்துப்‌ பார்த்தே மதிப்பிட வேண்டும்‌.

என்னுடைய பார்ட்டியின்‌ நோக்கில்‌ தான் எல்லாவற்றையும்‌
ஆலோசித்து மதிப்பிட வேண்டும்‌. உலகம்‌ என்னைப்பற்றி என்ன வேணு
மென்றாலும்‌ நினைத்துக்‌ கொள்ளட்டும்‌. அண்ணா என்னுடைய
மனோபாவத்கைதச்‌ சரியாகப்‌ புரிந்து கொள்வான்‌. அவனிடம்‌ குறுகிய
மனப்பான்மை என்பது கிடையவே கிடையாது.

1940-ஆம்‌ வருஷம்‌ நானும்‌ அண்ணாவும்‌ கைது செய்யப்பட்ட
போது நாங்கள்‌ இருவரும்‌ சி. எஸ்‌. பி. (காங்கிரஸ்‌ ஸோஷலிஸ்ட்‌
பார்ட்டி) மெம்பர்கள்‌. ஆனால்‌ ஜெயிலில்‌ சில மாதங்களுக்குள்‌
எத்தனை மாறுதல்கள்‌! அதே வார்டில்‌ அந்தப்‌ பலாமரத்தின்‌ கீழேதான்‌
சந்திரதேவுடன்‌ எனக்கு முதல்‌ பரிசயம்‌ ஏற்பட்டது. அவனிடமிருந்து
புஸ்தகங்கள்‌ கடன்‌ வாங்குவது, லெக்சர்‌ வகுப்புக்குப்‌ போவது,
பலா மரத்தின்‌ கீழே தான்‌ கம்பளி விரித்து லெக்சர்‌ கிளாஸ்‌-எல்லாம்‌
கண்முன்‌ வருகின்றன. அவனது தர்க்கக்‌ திறனுக்கு முன்னால்‌ நான்‌
தலை குனிய வேண்டியதாயிற்று. என்‌ கண்‌ முன்னால்‌ இருந்த திரை
கொஞ்சம்‌ கொஞ்சமாக விலகுவது போலத்‌ தோன்றியது. அண்ணாவின்‌
அரவணைப்பிலிருந்துகொண்டு நான்‌ வளர்த்துக்கொண்ட அரசியல்‌
நோக்கு விரிசலானது, சோகை பிடித்தது, மருட்சியுற்றது. சந்தர்ப்ப
வாதிகளான கீழ்‌ மத்திய வர்க்கத்தின்‌ ஆழமற்ற உணர்ச்சியார்வம்‌.
தளையற்ற உத்வேகத்துக்கு அங்கு இடமில்லை. நாட்டுப்‌ பற்றுக்கும்‌
அப்பால்‌ பார்க்கும்‌ துணிவு அவர்களுக்கு இல்லை. சந்திர தேவுடைய
பார்ட்டியில்‌ சேருவதற்கு முன்னால்‌ அண்ணாவுடன்‌ கலந்து
ஆலோசிக்கலாம்‌ என்று நினைத்தேன்‌. செய்யலாம்‌, செய்யலாம்‌
என்று நினைத்துக்‌ கொண்டிருந்தேனே ஒழிய, கடைசியில்‌ அது நடக்க
வில்லை. முக்கிய காரணம்‌ சங்கோசம்‌ என்றாலும்‌, அவனுடைய
வாதங்களுக்கு என்னால்‌ பதில்‌ சொல்ல முடியாது என்ற பயமும்‌
இரண்டாம்‌ பட்சமான காரணம்‌. தவிர மனத்துக்குள்ளே அண்ணாவின்‌
வாதம்‌ தப்பு என்று ஓர்‌ எண்ணம்‌.

ஒவ்வொரு வாதத்துக்கும்‌ சந்திரதேவிடம்‌ வந்து பிரதிவாதத்தைத்‌
தெரிந்துகொண்டு அண்ணாவிடம்‌ சொல்வது என்றால்‌, அண்ணாவுடன்‌
கலந்தாலோசிப்பது சாத்தியமாக இருக்கும்‌. கடைசியில்‌ அண்ணாவிடம்‌
சொல்லாமலேயே புதிய கட்சியில்‌ சேர்ந்து விட்டேன்‌. எதற்காக
அவனைக்‌ கேட்க வேண்டுமாம்‌? அரசியல்‌ களத்தில்‌ எப்போதுமே நான்‌
"மைனராக" இருக்க வேண்டுமா என்ன? அன்றைய தினத்திலிருந்து
எங்கள்‌ இருவருக்கும்‌ இடையே ஒரு மடு ஏற்பட்டுவிட்டது. இன்று
வரை இருந்து கொண்டிருக்கிறது.

ஓர்‌ அரசியல்வாதியின்‌ வாழ்க்கை அவனுடைய பார்ட்டிக்குள்‌ தான்‌--
கட்சிக்கு வெளியில்‌ தனி வாழ்க்கை என்று ஒன்று இருக்க முடியாது.
அதை அழித்து விட வேண்டும்‌. இதற்குப்‌ பிறகுதான்‌ அண்ணாவிட
மிருந்து ஒதுங்க ஆரம்பித்தேன்‌. சொந்த விஷயங்கள்‌  தவிர வேறு
ஒன்றும்‌ பேசுவதில்லை. எனக்கு எப்போதும்‌ ஒரு பயம்‌, என்‌ கட்சிக்‌
காரர்கள்‌ என்ன நினைத்துக்‌ கொள்வார்களோ என்று. அண்ணுவோ
விரோதிக்‌ கட்சியின்‌ முக்கியமான தலைவர்‌. அவனுடன்‌ அந்தரங்க
மாகப்‌ பழகுவது கட்டாயமாக அவர்களுக்குப்‌ பிடிக்காது. என்னிடம்‌
ஒன்றும்‌ சொல்ல மாட்டார்கள்‌, வாஸ்தவம்‌. ஆனால்‌ தங்களுக்குள்ளே
கட்டாயம்‌ இதைப்பற்றி ஆலோசனை நடத்துவார்கள்‌ .

இந்த இரண்டு கட்சிகள்‌ தவிர இன்னும்‌ பல சிறிய கட்சிகளின்‌
ஊழியர்களும்‌ ஜெயிலில்‌ இருந்தனர்‌. ஒவ்வொரு கட்சியினருக்கும்‌
தங்கள்‌ கட்சியில்‌ வேறு கட்சிகளின்‌ உளவாளிகள்‌ இருக்கின்றனர்‌ என்ற
எண்ணம்‌. இது உண்மையும்‌ கூட. எவ்வளவு ரகசியமாக வைத்திருந்‌
தாலும்‌ ஒரு கட்சியின்‌ விஷயங்கள்‌ மற்றக்‌ கட்சிகளுக்குக்‌ கட்டாயம்‌
தெரிந்து கொண்டிருந்தது. ஜெயிலில்‌ சுவர்களுக்குக்‌ கூட காது உண்டு
என்னுடைய சங்கோசத்தைக்‌ கவனித்து, அண்ணா என்‌ கண்ணில்‌
படாமல்‌ இருக்க முயற்சி செய்தான்‌.

பார்ட்டி க்ளாஸ்‌ முடிந்து திரும்பும்போது என்‌ படுக்கை தட்டிப்‌
போடப்பட்டிருக்கும்‌. ஒரு சுருக்கமும்‌ இன்றி அழகாகத்‌ தட்டிப்‌
போடப்பட்டிருக்கும்‌. இந்தப்‌ படுக்கையின்‌ ஸ்பரிசத்தில்‌ அண்ணாவின்‌
அன்புக்‌ கரங்களை உணர்வேன்‌. அம்மாவிடம்‌ அல்லது அப்பாவிட
மிருந்து கடிதம்‌ வரும்‌ தினங்களில்‌ மட்டுமே அண்ணாவிடம்‌ பேசும்‌
பாக்கியம்‌ கிடைக்கும்‌. அம்மாவின்‌ போஸ்ட்‌ கார்டை நான்‌ படித்த
வுடன்‌ அண்ணாவின்‌ படுக்கை மேல்‌ வைப்பேன்‌. "யார்‌ கடிதம்‌, அம்மா
கிட்டயிருந்தா?" என்பான்‌. "ஆமாம்‌" என்றதும்‌ அண்ணா
கடிதத்தைப்‌ படிப்பான்‌: "வெறும்‌ வயிற்றில்‌ டீ குடிக்காதே. நடுவிலே,
நடுவிலே த்ரிபலா இஸபலா சாப்பிடு. போல்போடாவிற்கு ஏற்பாடு
செய்ய முடிந்தால்‌ அதுதான்‌ எல்லாவற்றையும்‌ விட நல்லது. எனக்கு
ரொம்பப்‌ பயம்‌--ஜெயிலில்‌ உங்கள்‌ இருவருக்கும்‌ ஒவ்வொரு தடவை
யும்‌ ரத்தபேதி வந்து விடுகிறது. ஸெக்யூரிடி கைதிகளுக்கு இந்தச்‌
சாமான்கள்‌ எல்லாம்‌ கிடைப்பது கஷ்டமில்லை. பணம்‌ தேவை என்றால்‌
எழுதுவதற்கு வெட்கப்படாதே. எப்படியாவது அனுப்புகிறேன்‌."

"இந்த அம்மா படுத்தும்‌ பாடு!" என்று சொல்லிக்கொண்டு அண்ணா
மெதுவாகச்‌ சிரிக்கிறான்‌. இடக்‌ கன்னத்தில்‌ குழி விழுகிறது.
எத்தனை விஷயங்கள்‌ மனசைத்‌ திறந்து பேசவேண்டும்‌ என்று தோன்று
கிறது! முன்பு மாதிரி இருந்தால்‌ அம்மாவைப்‌ பற்றி எவ்வளவு வம்பு
பேசியிருப்போம்‌! இப்போது "ஆமாம்‌" என்று மட்டும்‌ சொன்னேன்‌.
அநேக விஷயங்கள்‌ என்‌ நெஞ்சை அழுத்திக்‌ கொண்டிருக்கின்றன.
ஆனால்‌ சங்கோசத்தினால்‌ இவை எல்லாம்‌ உறைந்து கட்டியாகப்‌
போய்‌ விட்டன. குழந்தைகளாக ஒரே போர்வையின்‌ கீழ்‌ தூங்குவோம்‌.
காலை நாலு மணியிலிருந்து முடிவில்லாத பேச்சு! ஆனால்‌
இப்பொழுதோ ஒரு சிறிய "ஆமாம்‌" என்றவுடன்‌ மேற்கொண்டு
சொல்வதற்கு ஒன்றுமில்லாமல்‌ போய்விட்டது. பேசுவதற்கு
ஒன்றுமில்லை என்ற உணர்வின்‌ வெட்கம்‌ எங்கள்‌ கண்களில்‌ தெரிந்தது.
இதை மறைப்பதற்காகவே ஏதோ ஒரு சாக்கு சொல்லிக்கொண்டு
அந்த இடத்தை விட்டு நகர்ந்து விட வேண்டியிருக்கிறது.

இதற்குப்‌ பிறகுதான்‌ நான்‌ தியோலிக்கு மாற்றப்பட வேண்டிய நாள்‌
வந்தது. எங்களில்‌ சிலரை மட்டும்‌ தியோலிக்கு அனுப்ப முடிவு
செய்யப்பட்டு இருந்தது. அண்ணா இதில்‌ இல்லை. நான்‌ புறப்படும்‌
தினம்‌ அண்ணா என்னுடைய பெட்டி படுக்கைகளைக்‌ கட்டிவைத்தான்‌.
பெட்டியின்‌ அடியில்‌ பனை ஓலை விசிறி வைத்திருந்தது. அதைச்‌ சுற்றி
அம்மா கையால்‌, "நீலு பீலு பீல்‌ பீலு" என்று எம்பிராய்டரி
செய்யப்பட்டிருந்தது. ஏதோ ஞாபகத்தில்‌ எதை நினைத்துக்கொண்டு
"பீலு பீலு" என்று அம்மா எழுதிவிட்டாள்‌ என்று தெரியவில்லை.
அண்ணா தன்‌ பவுண்டன்‌ பேனாவை என்னுடைய பாக்கெட்டில்‌
செருகிவிட்டான்‌. இப்பொழுதும்‌ என்‌ பாக்கெட்டில்‌ அந்தப்‌ பேனா
இருக்கிறது.

"ஐயா, தூங்கிட்டிங்களா?" என்று ஹிந்தியில்‌. பார்த்தால்‌
பக்கத்தில்‌ சுபேதார்‌ வந்து நிற்கிறான்‌ .

"ஊஹும்‌ ஏன்‌, என்ன சமாசாரம்‌?" டியூட்டியை விட்டு வெளியே
ஏன்‌ வந்திருக்கிறான்‌ இவன்‌? "டியூட்டி முடிஞ்சு போச்சா?"

"ஆமாங்க, எனக்கு நைட்‌ டியூட்டி கிடையாதுங்க. விடியற்‌
காலையிலே ஆபீஸர்‌, கீபீஸர்‌ வரப்‌ போராங்க. ஆனால்‌ இன்னிக்கு
இங்கேயே தூங்கிடுவோம்னு நினைச்சேன்‌. இதுக்கு முன்னாடி தூக்குப்‌
போட்டபோது, துரை ரவுண்டில வந்தானுங்க. தூக்குமேடையைச்‌
சுற்றிப்‌ பெரிய பெரிய விளக்குப்‌ போட்டு ராவைப்‌ பகலாக்கி
விட்டானுவ. நாலு வார்டர்கள்‌ பாரா சுத்திக்கினு இருந்தானுவ.
சனியன்‌, ஜெயில்‌ விவகாரம்‌ பாருங்க. பல விதமான கைதிங்க,
பலவிதமான வார்டருங்க, இல்லியா? யாராவது பணம்‌ கிணம்‌ வாங்கிக்‌
கிட்டு மேடையில்‌ ஏதாவது 'கோல்மால்‌' பண்ணிட்டான்னா,
சமயத்தில்‌ கண்டுபிடிக்க முடியாது, பாருங்க. அதுக்காகத்தான்‌
அவ்வளவு உஷார்‌. ஒரு தூக்குலே ஏதாவது 'கோல்மால்‌'
ஆயிடுச்சுன்னா, துரையிலிருந்து வார்டர்‌ வரைக்கும்‌ எல்லோருடைய
புஸ்தகத்திலேயும்‌ ஒரு கரும்புள்ளி வந்துடுமில்லிங்களா? இந்த
விஷயத்தில்‌ முழுப்‌ பொறுப்பும்‌ உள்ளே இருக்கிற ஹெட்‌
வார்டருக்கில்ல கொடுத்திருக்கணும்‌? இந்த நவாப்‌ பிள்ளை இந்தப்‌ புது
துரை கிட்ட என்ன சொல்லி வைச்சானோ தெரியலே, இந்தத்‌ துரை
என்‌ பேர்லே ரொம்பக்‌ 'காரமா' யிருக்கான்‌. துரை புதுசா இந்த
டிபார்ட்மெண்டுக்கு வந்திருக்கான்‌. ஜெயில்ல என்ன சட்டம்‌, என்ன
விதி, ஒரு எளவும்‌ தெரியாது இவனுக்கு. புரியவும்‌ இல்லை. சண்டை
சமயத்திலே இவன்‌ மாதிரி எத்தனையோ துரைங்க வாரானுவ,
போரானுவ. எத்தனையோ துரைசாணிட்ட ஆரஞ்சுச்‌ சாப்பிட்டாச்சு.
இப்போ என்னடான்னா, வவுத்துக்காகத்‌ தப்புச்‌ செய்யாதபோதே
வாங்கிக்‌ கட்டிக்க வேண்டியிருக்கு."

ஜமேதார்‌ ஏதோ சொல்வதற்காக இத்தனை பீடிகை போடுகிறான்‌
என்று தெரிகிறது.

"அப்போ, இப்போ எங்கே போய்க்கொண்‌ டிருக்கீங்க?"

"என்ன கொசு! என்ன கொசு! தூங்க முடியுங்களா இங்கே? ஆபிஸ்‌
ரூம்லே படுக்கையை விரிச்சேனே ஒளியத்‌ தூங்கலீங்க. ஒரே வெக்கை.
உங்களையும்‌ தான்‌ கொசு கடிச்சுக்கிட்டிருக்கும்‌. அதான்‌ வீட்டாண்டே
போய்‌ ஒரு கப்‌ டீ அடிச்சுட்டு வரலாம்னு. சண்டைக்குப்‌ போனதில்‌
இருந்து இந்தக்‌ கெட்ட பழக்கம்‌ வந்துடுச்சுங்க. நீங்களுந்தான்‌
வாங்களேன்‌? கொசு பிடுங்கிச்‌ சாவானேன்‌? நோகசிங்‌ தனியாத்தான்‌
இருக்கான்‌. வூட்லே யாரும்‌ இல்லே. அவனுடைய குவார்ட்டர்ஸில்‌
ராவை ஓட்டிடலாம்‌. ஒங்க மனசுலே இருக்கிற பாரத்தை எங்களால்‌
குறைக்க முடியாது. ஆனால்‌ ஏதோ கொஞ்சம்‌ உங்களுக்குச்‌ சேவை
செய்ய முடிஞ்சா ஏன்‌ செய்யக்‌ கூடாது? எங்களுக்கும்‌ பிள்ளை குட்டி
இருக்குது. நாங்க என்ன வெள்ளைக்காரனுகளா என்ன?!"

"ஒன்றும்‌ வேண்டாம்‌. நான்‌ செளகரியமாகவே இருக்கிறேன்‌ .
கொசு ஒண்ணும்‌ அப்படி ரொம்ப இல்லை. மறுபடியும்‌ இந்த ராத்‌
திரியில்‌ இங்கேயும்‌ அங்கேயும்‌ யார்‌ ஓடிக்‌ கொண்டிருப்பா?' என்றேன்‌
நான்‌.

அவனுடைய 'கருணை' என்னை அப்படியே திணற அடித்துவிட்டது.
என்னுடைய அரைகுரை மறுப்புக்களை உதறித்‌ தள்ளிவிட்டு என்னைப்‌
பலவந்தமாக இழுத்து நிறுத்தி விட்டான்‌. நான்‌ கம்பளிகளை எடுத்துக்‌
கொள்ளத்‌ தொடங்கினேன்‌. சுபேதார்‌ சொன்னான்‌: "நீங்க விடுங்க,
எங்கிட்ட ரெண்டு மூணு கொடுங்க. இரண்டு பேருமாத்‌ தூக்கிக்கிட்டுப்‌
போவோம்‌."

நான்‌ சொன்னேன்‌, "இது அப்படி ஒண்ணும்‌ பளு இல்லை" என்று.
நாலு கம்பளிகளில்‌ அவன்‌ மூன்றை எடுத்துக்‌ கொண்டான்‌. என்‌
கையில்‌ ஒன்று.

இதோ பக்கத்திலே தான்‌ குவாட்டார்ஸ் என்றான்‌.

பாதையைக்‌ கடந்து, டாக்டர்கள்‌ குவாட்டர்ஸ்களையெல்லாம்‌
தாண்டி வார்டர்கள்‌ குவார்ட்டர்ஸ்கள்‌ முன்னால்‌ வந்து நின்றோம்‌.
குவாட்டாஸ்கள்‌ அப்படி ஒன்றும்‌ அதிகமில்லை. சீனியர்‌ வார்டர்களுக்கு
மாத்திரமே குவாட்டர்ஸ்‌ கொடுப்பது வழக்கம்‌. மற்றவர்கள்‌ பெரிய
'பாரக்‌'கில்‌ தங்குவார்கள்‌. ஒரு கதவுக்கு முன்‌ போய்ச்‌ சில தடவை
தட்டிவிட்டுச்‌ சுபேதார்‌ சொன்னான்‌ : "அடே, கதவு பூட்டியில்லே
இருக்குது? பாபு, நான்‌ ஒரேடியா மறந்து போயிட்டேனுங்க."

நான்‌ சொன்னேன்‌: "அதனால்‌ என்ன? நான்‌ திரும்பிப்‌ போய்‌
விடுகிறேன்‌. அப்படி எத்தனை தூரம்‌?"

"இருங்க, நான்‌ விளக்குக்‌ கொண்டு வருகிறேன்‌."

"வேணாம்‌, வேணாம்‌. விளக்கு தேவை இல்லை"?

எங்கிருந்தோ முரட்டுக்‌ குரலில்‌ "லெப்ட்‌ டோர்ன்‌" என்ற சொற்‌
ரறொடர்‌ இரவின்‌ நிசப்தத்தைப்‌ பிளந்து கொண்டு வந்தது. தூரத்து
லிருந்து வந்ததால்‌, குரலின்‌ கடுமை சற்றுக்‌ குறைந்திருந்தது. குரல்‌
ஜெயிலின்‌ உள்ளிருந்து வந்திருக்கிறது. வார்டர்கள்‌ அணி மாற்றப்‌
படுகிறது போலும்‌. இரண்டு மணி முன்னால்‌ கேட்டுக்கு முன்னால்‌
உட்கார்ந்திருந்தபோது நடந்த வார்டர்கள்‌ ட்யூட்டி மாற்றம்‌ என்‌
காதில்‌ விழவில்லை. இப்பொழுது கேட்டிலிருந்து கொஞ்ச தூரத்தில்‌
இருப்பதால்‌ இந்தச்‌ சப்தம்‌ காதில்‌ படுகிறது. கேட்‌ ஒரு வேளை
"sound-proof" செய்யப்பட்டதோ என்னவோ?

மறுபடியும்‌ ஜெயில்‌ கேட்டிற்குத்‌ திரும்பி வந்து பழைய இடத்தில்‌
கம்பளியை விரிக்கிறேன்‌. ஒரே ஒரு கம்பளி. பாக்கி மூன்றும்‌
சுபேதார்‌ கூடவே தங்கிப்‌ போயிற்று . சுபேதாரின்‌ இத்தனை அநு
தாபம்‌ இதற்காகத்‌ தானோ? இரவு இரண்டாம்‌ ஜாமத்தில்‌
வீட்டுக்குப்‌ போகவேண்டும்‌ என்ற எண்ணம்‌ அவருக்கு உண்டானது
இதனால்‌ தானா? ஜெயிலிலிருந்து ஒரு கம்பளியை வெளியே ' தள்ளிக்‌
கொண்டு' போக வேண்டும்‌ என்றால்‌, அதற்கு ஒத்தாசை செய்‌
வோருக்கு மூன்று கம்பளிகள்‌ கொடுக்கவேண்டி வரும்‌. எந்த ஜெயில்‌
சாமானையும்‌ வெளியே 'தள்ளிக்கொண்டு' போவதற்கான இந்த
நியமம்‌ எல்லாருமே அறிந்ததுதான்‌. இல்லையென்றால்‌ பிடிபட்டுப்‌
போவதற்கு வாய்ப்புக்கள்‌ பல. இந்த மாதிரி தொந்தரவுகள்‌
இல்லாமல்‌ மூன்று சம்பளிகளை வீட்டுக்குத்‌ தள்ளிக்கொண்டு போகும்‌
சந்தர்ப்பத்தை இழப்பதற்கான திடசத்தம்‌ சுபேதாருக்கு இல்லை.
தவிர, இது யுத்த காலம்‌.

மறுபடியும்‌ பழைய இடத்துக்கு வந்து உட்கார்ந்து கொண்டேன்‌.
ஆட்சியாளரின்‌ பரந்த அடக்குமுறை யந்திரத்தில்‌ ஜெயிலுக்கு முக்கிய
இடம்‌ உண்டு. சக்கரத்தில்‌ சக்கரம்‌ -- இப்படி ஒரு சக்கரத்தில்‌
முன்னால்‌ உட்கார்ந்து கொண்டிருக்கிறேன்‌. ஜெயில்‌ கேட்‌ பிரமாண்ட
மானது, கொடூரமானது, உயிரற்றது. ஒவ்வொன்றும்‌ கடிகாரத்தின்‌
முட்கள்‌ போல்‌ தவிர்க்க முடியாத கதியில்‌ இயங்குகிறது.
மேலும்‌ கழிகாரங்களில்‌ முக்கியமான இடங்களில்‌ 'ஜ்வெல்ஸ்‌'
வைக்கப்பட்டிருக்கிற மாதிரி, அடக்கி ஆளும்‌ சித்ரவதை செய்யும்‌
இந்த யந்திரத்திலும்‌ 'ஜ்வெல்‌'கள்‌ வைக்கப்பட்டிருக்கின்றன. கேட்‌
வெளியே இருக்கும்‌ சுபேதாரும்‌ சென்ட்ரல்‌ டவர்‌ மேலே இருக்கும்‌
ஹெட்‌ வார்டரும்‌ அத்தகைய 'ஜ்வெல்கள்‌ '.

நாலைந்து மணிகளுக்குள்‌ளாகவே இந்த ஜெயில்‌ கேட்‌ சகிக்க முடியாத
சலிப்பை ஊட்டுகிறது. இந்த இருட்டில்‌ வார்டர்களின்‌ குடியிருப்பு
வரை போய்‌ வந்ததில்‌ என்‌ மனச்சுமை கொஞ்சம்‌ குறைந்தது. மறு
படியும்‌ ஒரு புதிய வார்டர்களின்‌ அணி. கதவு திறந்து மூடுகிறது,
மணிப்பிரகாரம்‌. கேட்‌ வார்டருக்குப்‌ பதிலாக ஒரு மெஷின்‌ மூலம்‌
இதையெல்லாம்‌ செய்தால்‌ என்ன தப்பு? ஒரே காரியத்தைத்‌ திருப்பித்‌
திருப்பிச்‌ செய்ய வேண்டிய போதெல்லாம்‌ ஒரு மெஷினைப்‌ போட்டு
வேலை வாங்குவது சாத்தியம்‌ என்பது மட்டுமல்ல, செளகரியமும்‌ கூட.

கேட்டின்‌ மேல்‌ மாடியிலிருந்து ஒரு வார்டர் கீழேயிறங்கி வந்து
கொண்டிருக்கிறான்‌ . கேட்டில்‌ இரண்டாவது மாடியில்‌ தான்‌
ஜெயிலர்‌ துரையின்‌ குவாட்டர்ஸ்‌. இதற்கு முன்னல்‌ திறந்த
வராந்தா. இதில்‌ துப்பாக்கி தரித்த வார்டர்‌ நேரம்‌ தவறாமல்‌ மணி
அடிக்கிறான்‌. வெயில்‌, மழை என்று பார்க்காமல்‌, இரவு, பகல்‌ என்று
பார்க்காமல்‌, முறை தவறாமல்‌ அடிக்கிறான்‌. ஒவ்வொரு மணிக்குப்‌
பிறகும்‌ அடிப்பது என்பது இருக்கவே இருக்கு. இது தவிர, துரை
உள்ளே நுழையும்போது ஒரு மணி. மதிப்புக்குரிய பெரிய மனிதர்‌
ஜெயிலுக்கு வந்தால்‌ இரண்டு மணி என்று அடிப்பான்‌. உள்ளே
இருப்பவர்கள்‌ ஏதாவது தப்புத்‌ தண்டா செய்து கொண்டிருந்தால்‌
அதை நிறுத்துவதற்கான உஷார்‌ என்று கொள்ளலாம்‌. இது தவிர
'பைத்தியக்கார மணி' என்ற அபாய அறிவிப்பு மணி ஒன்று உண்டு.
விடாமல்‌ அடிக்கும்‌. தூரத்திலிருந்தால்‌, ஞாயிற்றுக்கிழமை மாதா
கோவிலில்‌ அடிக்கும்‌ மணி போல்‌ இருக்கும்‌. மாதாகோவில்‌ தன்‌
இனத்தவரைக்‌ காப்பாற்றுவது போல, இந்த ஜெயில்‌ மணி தன்‌
சுயநலத்தைக்‌ காத்துக்‌ கொள்கிறது போலும்‌.

மணி அடிக்கும்‌ வார்டர்‌ இரண்டு மணி நேரம்‌ இந்தப்‌ பெரிய
பொறுப்பைச்‌ சரியாக நிர்வகித்து முடித்த இறுமாப்புடன்‌ கேட்டுக்கு
வெளியே வருகிறான்‌. கேட்டுக்கு வெளியில்‌ இருக்கும்‌ "ஆயுதபாணி"
கேட்கிறான்‌: ' ஏன்‌ தம்பி இவ்வளவு நேரம்‌? மாத்து வார்டர்‌ ரொம்ப
நேரம்‌ முன்னலேயே வந்துட்டானே?"

அந்த எளவை ஏன்‌ கேக்கறே அண்ணே? டியூட்டி ஆரம்பிக்கும்‌
முன்னால்‌ பழைய வார்டர்‌ சொல்லிவிட்டுப்‌ போனான்‌, சரியா ஒரு
மணிக்கு ஜெயிலர்‌ துரையை எழுப்பிடுன்னு. ஒரு வேளை துரை
ரவுண்டில்‌ போவார்னு நினைச்சேன்‌. நான்‌ முதல்‌ தடவை கதவை
தட்டினப்போ , துரைக்கு ஒரே கோபம்‌. ஏண்டா சும்மா கத்தரே'ன்னு
கேட்டான்‌. அவன்‌ பெரிய ஆபீசர்‌, அவன்‌ எது செஞ்சாலும்‌ அது
சரிதான்‌ . முதல்லே கோவிச்சுக்கிட்டான்‌. பிறகு "புது வார்டர்‌ கிட்டே
என்னை மூணு மணிக்கு எழுப்பச்‌ சொல்லிட்டுப்‌ போ' என்றான்‌.
புது ஆளு எழுப்பல்லேன்னு எனக்கென்ன? துரையே எழுந்து வந்து
அவனை எழுப்புவான்‌. அப்பல்ல இருக்கு வேடிக்கை!"

கேட்‌ காவல்காரன்‌ 'ஆயுதபாணி' சொல்கிறான்‌: "எங்கே போறே?
என்ன அவசரம்‌? நின்னு கொஞ்சம்‌ புகையிலைப்‌ போட்டுக்கிட்டுக்‌
போலியா?"

"இல்லே அண்ணே, போய்க்‌ கட்டையைப்‌ போடணும்‌. இம்மா
ராவுலே புகையிலை போட்டுக்கினு என்ன ஆவணும்‌?" சொன்னானே
ஒழிய, புகையிலைக்காக நின்று கொண்டிருக்கிறான்‌. தலையில்‌ இருந்த
குல்லாவைக்‌ கழற்றி விடுகிறான்‌. தலையெல்லாம்‌ ஒரே சூடாயிருக்கிறது
போல்‌ இருக்கிறது. தலை ஒரே வழுக்கை.

'ஆயுதபாணி' சொல்கிறான்‌: "தலையிலே கொஞ்சம்‌ எண்ணெய்‌
வெச்சுத்‌ தேய்டா. சில்லுனு இருக்கும்‌. ஜமேதார்‌ கொஞ்சம்‌
எண்ணெய்‌ வெச்சுட்டுப்‌ போயிருக்கான்‌. 'பி' டிவிஷன்‌ கைதிகளுக்குக்‌
கொடுக்கிற எண்ணெய்ன்னு நினைக்கிறேன்‌. கட்டாயமா கண்டராக்ட
ருடைய 'தக்ஷணை' யாகத்தானிருக்கும்‌. மண்டையில்‌ தடவிக்கோ.
கொஞ்சம்‌ மயிறு முளைச்சா, கொசு பிடுங்காது."

இவன்‌ தலை வழுக்கையாக இருக்கும்‌ என்று நான்‌ எதிர்பார்க்கவே
இல்லை. மேரிஸ்டூவர்ட்டின்‌ சுருள்‌ மயிர்‌ உலகப்‌ பிரசித்தம்‌. சிரச்சேதம்‌
செய்யுமிடத்துக்கு அவளை அழைத்துச்‌ சென்றபோதே தெரிந்தது,
அது அவளுடைய சொந்த மயிர்‌ அல்ல, 'டோப்பா' உபயோகித்துக்‌
கொண்டிருந்தாள்‌ என்று. வழுக்கைத்‌ தலைப்‌ போலீஸ்காரன்‌ ஒருவனைக்‌
கூடப்‌ பார்த்ததாக ஞாபகம்‌ இல்லை. சந்நியாசி தலையிலுள்ள ஜடை
போல இவர்கள்‌ தலையில்‌ போலீஸ்‌ குல்லா!

நானும்‌ அண்ணாவும்‌ ஒரு தடவை அந்த ஜமீன்தார்‌ அதோரி ஸிங்‌
வீட்டுக்குப்‌ போயிருந்தோம்‌. அவனுடைய மானேஜர்‌ எங்களை
வரச்‌ சொல்லிக்‌ கடிதம்‌ எழுதி இருந்தான்‌. ஒரு குயுக்திக்காரச்‌
சந்தால்‌ குடியானவன்‌ தன்‌ நிலம்‌ ஜமீன்தார்‌ கையில்‌ மாட்டிக்‌
கொள்வதைத்‌ தடுப்பதற்காக, அதை மகாத்மா காந்திக்குத்‌  "தானம்‌"
பண்ணிவிட்டான்‌. இந்த நிலம்‌ ஜமீன்தாரின்‌ 'மேளா' நடக்கும்‌
நிலத்துக்குப்‌ பக்கத்தில்‌ இருந்தது. மேளா நடக்கும்போது இந்த
இடத்தில்‌ தான்‌ வரிசை வரிசையாகப்‌ பல கூடாரங்கள்‌ போட்டிருப்‌
பார்கள்‌. இந்தக்‌ கூடாரங்களில்தான்‌ பெண்களின்‌ ரூப லாவண்யங்கள்‌
பேரம்‌ பேசி விலை போகும்‌. இந்த வியாபாரம்‌ வலுத்து இடத்துக்குப்‌
பற்றுக்குறை ஏற்பட்டு விட்டது. ஆகவே ஜமீன்‌ தாரின்‌ கண்‌ இந்தச்‌
சந்தாலின்‌ நிலத்தின்‌ மேல்‌ விழுந்தது. குடியானவனின்‌ எண்ணம்‌
என்னவென்றால்‌, மகாத்மாஜியின்‌ ஆட்கள்‌ ஜமீன்‌ தாருடன்‌ முதலில்‌
சண்டை போடட்டும்‌, அதற்குப்‌ பிறகு நிலத்தை இவர்களுக்குச்‌
சாசனம்‌ செய்து கொடுக்காமலே ஏமாற்றி விடலாம்‌ என்று.

முதலில்‌ இந்தச்‌ சூழ்ச்சிகளெல்லாம்‌ எங்களுக்குப்‌ புரியவில்லை. அப்பா
கூடக்‌ கேட்டார்‌, "இந்த நிலத்தைப்‌ பெற்றுக்கொள்வதில்‌ என்ன
பிரயோஜனம்‌? என்ன அவசியம்‌?" என்று. நான்‌ மானேஜருக்குக்‌
கடிதம்‌ எழுதியிருந்தேன்‌. அதற்குப்‌ பதிலாகத்தான்‌ இந்த அழைப்பு.

அவர்கள்‌ வீட்டுக்குள்‌ முதல்‌ தடவை நுழைந்தபோது அதோரிஸிங்கை
அடையாளமே கண்டுகொள்ள முடியவில்லை. அவன்‌ தலையில்‌ 'டோப்பா'
இல்லை. தலை முழுவதும்‌ மினுமினுக்கும்‌ வழுக்கை. பின்‌ தலையில்‌ மட்டும்‌
ஒரு கொத்து மயிர்‌ நீளமாக வளர்க்கப்‌ பட்டிருந்தது. அதை
'பிரில்லியண்டைன்‌' தடவி, ஒரு மாதிரி சுற்றி வளைத்துத்‌ தலைக்கு
முன்னால்‌ வைத்திருந்தது. வழுத்கைத்‌ தலையர்கள்‌ எல்லாரும்‌ நிஜமாகவே
பணக்காரர்களாக இருப்பார்களோ? கணக்கு ஆரியர்‌ ரமேஷ்வர்‌
பாபு ஜியாமெட்ரி சொல்லிக்‌ கொடுப்பார்‌. தலையின்‌ நடு மையத்தில்‌
அவருக்கு வழுக்கை. போர்டில்‌ "டேக்‌ தி மிடில்‌ பாயிண்ட்‌" என்று
எழுதினார்‌. கிளாஸ்‌ முழுதும்‌ கொல்லென்று சரித்து விட்டது. இதனால்‌
தான்‌ பழைய நாட்களில்‌ விக்‌ உபயோகித்து வந்தார்களோ?

அதோரிஸிங்‌, மானேஜரிடம்‌ ஆங்கிலத்தில்‌ சொன்னான்‌. மானேஜர்‌
பாபு கேட்டார்‌ : ஒஹோ, நீங்கதான்‌ மாஸ்டர்‌ சாஹேப்பின்‌
(வாத்தியார்‌ ஐயாவின்‌) பிள்ளைகளா? காங்கிரஸ்‌ வாலண்டியர்கள்‌ ,
இந்தக்‌ குடியானவன்‌ நிலத்தில்‌ ஒரு குடிசை போட்டுக்‌ கொண்‌
பிருக்கிறார்களாம்‌. மேளாவில்‌ இருக்கிற கூடாரங்களையெல்லாம்‌
'பிக்கெட்‌' செய்யப்‌ போவதாகக்‌ காதில்‌ விழுந்தது. நேற்றிரவு இரண்டு
வாலண்டியர்களைப்‌ போலீஸ்‌ பிடித்துக்கொண்டு போய்விட்டார்கள்‌
என்று தெரியுமா உங்களுக்கு? இவர்கள்‌ இருவரும்‌ அந்தக்‌ கூடாரத்தி
லிருந்து வெளியில்‌ வந்துகொண்டிருந்தார்கள்‌. உங்களுக்கு இந்த
மேளாவுக்கான போலீஸ்‌ விதிகள்‌ தெரிந்திருக்கும்‌ என்று நினைக்கிறேன்‌ .
இரவு 12 மணிக்குப்‌ பிறகு யாரும்‌ கூடாரங்களிலிருந்து வெளியே
வரக்கூடாது. '12 மணிக்கு முன்னால்‌ கிளம்பிவிடு அல்லது காலை வரை
அங்கேயே தங்கு'--இதுதான்‌ சட்டம்‌. யார்‌ கையிலே விழுந்துட்டீங்க
நீங்க? தவிர, யாருக்காக நீங்க சண்டை போடறீங்க? இந்தக்‌ குடியான
வனுக்கு இரண்டு, மூன்று பிகா நிலம்‌ வேறு எங்கேயாவது நாங்கள்‌
கொடுத்துவிட்டால்‌ எங்க பக்கம்‌ சாஞ்சுடுவான்‌. காங்கிரஸுக்குப்‌
பெரிய சந்தா வேணுமென்றால்‌, நாங்கள்‌ கொடுத்‌துவிட்டுப்‌
போகிறோம்‌. அதை விட்டுட்டு, உங்கள்‌ இஷ்டம்போல்‌ இந்த வம்பில்‌
தலையைக்‌ கொடுத்தீர்களானால்‌ அப்புறம்‌..."

'ஆதாப்‌, பாபு ஸாஹேப்‌.'

மணி அடிக்கும்‌ வார்டர்‌ வீட்டுக்குப்‌ போகும்போது ஏன்‌ மறுபடியும்‌
எனக்கு 'ஆதாப்‌' செலுத்துகிறான்‌?

அவன்‌ சொல்கிறான்‌: "முந்தா நாள்‌ மத்தியானம்‌ தூக்கு ஸெல்லில்‌
எனக்கு டியூட்டி இருந்தது. பாபுஜி நியூஸ்‌ பேப்பர்‌ படித்துக்‌ கொண்‌
டிருந்தார்‌." அவனாகவே அண்ணாவைப்‌ பற்றிய சமாசாரம்‌ சொல்‌
கிறான்‌. ரொம்ப நேரமா யோசித்துக்‌ கொண்டிருந்தேன்‌, அண்ணாவைப்‌
பற்றிய இந்த வார்டர்கள்‌ யாரிடமாவது விசாரிப்போமா வென்று.

ஒவ்வொரு தடவையும்‌ வார்டர்கள்‌ அணி மாற்றலாகி வெளியே வரும்‌
போது அவர்களிடம்‌, யாருக்கு தூக்கு ஸெல்லில்‌ டியூட்டி?" என்று
கேட்கலாமாவென்று தோன்றும்‌. ஏதோ தயக்கத்தினால்‌ கேட்க
முடியாமல்‌ போய்விட்டது. இவர்கள்‌ எல்லாருக்குமே ஒரு வேளை
நான்‌ சாட்சி சொன்னது தெரிந்திருக்கும்‌. ஜெயிலில்‌ தானே விசாரணை
நடந்தது? என்னைப்‌ பற்றி இவர்கள்‌ என்ன நினைக்கிறார்களோ யாருக்குத்‌
தெரியும்‌?

அண்ணா சம்பந்தமான விஷயங்களைத்‌ தெரிந்து கொள்வதற்கு, இந்த
எதிர்பாராத வாய்ப்பு எனக்கு மிகவும்‌ ஆனந்தத்தைக்‌ கொடுத்தது.

எவ்வளவு விஷயங்களை இந்த வார்டரை நோண்டி நோண்டிக்‌
கேட்டேன்‌? நிஹால்‌ ஸிங்கிடம்‌ இருந்து கேட்டறிந்து கொண்ட ஒவ்‌
வொரு விஷயத்துக்கும்‌ இவனிடமிருந்து ஆதாரமும்‌ ஒப்புதலும்‌ பெற
முயற்சி செய்தேன்‌. தனிச்‌ சாப்பாட்டுக்கு ஏதாவது ஏற்பாடு செய்யப்‌
பட்டுள்ளதா என்று விளங்கவில்லை. அப்படி என்றால்‌ இந்த நிஹால்‌
சிங்‌ எல்லாப்‌ பணத்தையும்‌ தானே சாப்பிட்டு விட்டானா? அண்ணா
வுக்காக ஒருவிதமான ஏற்பாடும்‌ செய்யவில்லையா என்ன? பாபுஜி
எத்தனை நேரம்‌ ஸெல்லில்‌ குறுக்கும்‌ நெடுக்குமாக நடக்கிறார்‌, எப்‌
பொழுது எழுந்திருக்கிறார்‌, எப்பொழுது ஸ்நானம்‌ செய்கிறார்‌, எப்‌
பொழுது தூங்கப்‌ போகிறார்‌--எல்லா விஷயங்களுக்கும்‌ வார்டர்‌ பதில்‌
சொன்னான்‌. ஆனால்‌ முக்கால்வாசிப்‌ பதில்கள்‌ ஏதோ ஊகிக்கப்பட்ட
தாகவே எனக்குப்‌ பட்டன. விசேஷமாக எதையும்‌ அவன்‌ கவனித்‌
இருந்ததாகத்‌ தெரியவில்லை. ஒரு நாள்‌ பாபுஜி பூனைக்குத்‌ தயிர்‌ வார்ப்‌
பதைப்‌ பார்த்தானாம்‌. நிஜமாக இருக்கலாம்‌. இவன்‌ சொல்வதில்‌
எது நிஜம்‌, எது பொய்‌ என்று கணிப்பதில்‌ ஆனந்தம்‌ இல்லா
விட்டால்கூட இவன்‌ அண்ணாவைப்‌ பார்த்திருப்பது என்னவோ
உண்மை. வார்டர்‌ போய்விட்டான்‌. காலில்‌ பட்டியோ, ஸாக்ஸோ
இல்லை. ஒரே உஷ்ணம்‌! காக்கி நிஜாருக்குக்‌ கீழே கால்கள்‌ இரண்டும்‌
வில்‌ மாதிரி வளைந்திருந்தன.

சைனாக்காரனின்‌ கால்கள்‌! அசுரனின்‌ நிழல்‌ முடியுமிடத்தில்‌
நடக்கும்‌ கால்கள்‌ தொடங்குகின்றன. ஒரே இருள்‌--கேட்டிலிருந்து
வரும்‌ விளக்கின்‌ ஒளியில்‌ பிரகாசிக்கும்‌ சாலையின்‌ ஒரு சிறு துண்டு
தவிர. சுவரெல்லாம்‌ இருள்‌ மயம்‌--கேட்டின்‌ இரும்புக்‌ கம்பிகள்‌--
மறுபடியும்‌ கேட்டுக்கு உட்புறம்‌--என்‌ திருஷ்டி திரும்புகிறது. மறு
படியும்‌, மறுபடியும்‌ இந்த ஒரு சிறு பிரகாசமான பாகத்துக்கே என்‌
கண்‌ இழுக்கப்படுகிறது. இந்தச்‌ சிறிய உள்‌ வெளிச்சத்துக்கு எதிராக
 வெளியில்‌ தான்‌ எவ்வளவு பரந்த இருள்‌! நட்சத்திரங்கள்‌ பொறிக்கப்‌
பெற்று பல மைல்கள்‌ வியாபித்துள்ள ஆகாயம்‌. என்‌ திருஷ்டியையும்‌
என்‌ மனத்தையும்‌ இவற்றால்‌ இழுத்து நிறுத்த முடியவில்லை.

கேட்டுக்குள்‌ நுழைந்தால்‌ நடுவில்‌ இந்த வெளிச்சம்‌ நிறைந்த இடம்‌.
வலக்‌ கைப்பக்கம்‌ ஜெயில்‌ ஆபீஸ்‌, இடக்‌ கைப்பக்கம்‌ ஜெயிலர்‌, சூப்‌
பிரண்டென்ட்‌ ஆகியவர்களின்‌ அறைகள்‌. ஜெயில்‌ ஆபீஸுக்கு வெளிப்‌
பக்கம்‌ இரும்புக்‌ கம்பிகளின்‌ மேல்‌ இரும்பு வலை போட்டிருக்கிறது.
கைதிகளின்‌ உறவினர்கள்‌ வரும்போது இந்த வலைக்கு வெளியில்‌ தான்‌
நிற்க வேண்டும்‌. இந்த ஜெயில்‌ ஏற்பாடுகள்‌ தான்‌ எத்தனை விநோதம்‌!
கொளுத்தும்‌ வெயில்‌, கொட்டும்‌ மழை ஆகியவற்றிலிருந்து காத்துக்‌
கொள்ள ஒரு கூரைகூடக்‌ கிடையாது. எவ்விதமான 'கொடுக்கல்‌
வாங்கலும்‌' நடந்துவிடக்கூடாது என்பதற்காக இந்த இரும்பு வலை.
ஜெயில்‌ விவகாரங்களில்‌ அநுபவமற்ற மக்களுக்கு, ஜெயில்‌ கேட்டிற்கு
வந்தடைவதற்குத்‌ தான்‌ எத்தனை செலவு, எத்தனை சிரமங்கள்‌ !
வந்தடைந்த பிறகு இன்டர்வியூக்கான மனு எழுதிக்‌ கொடுப்பதில்‌
தான்‌ எவ்வளவு கஷ்டங்கள்‌! எழுதிய மனுவை ஏற்றுக்‌ கொள்ளச்‌
செய்வதற்காகப்‌ படும்‌ சிரமம்‌, செலவுகள்‌ தான்‌ எத்தனை! பைத்தியமே
பிடித்துவிடும்‌ .

இந்தப்‌ பயங்கரத்தை யெல்லாம்‌ கடந்து வந்த பிறகு, மணிக்கணக்‌
காகக்‌ காத்துக்‌ கிடக்க வேண்டும்‌. பிறகு சில நிமிஷங்களுக்கு இந்த
வலையிடுக்கு வழியாகப்‌ பார்த்தால்‌, ஒரு கைதியின்‌ உடையில்‌ பல
காலம்‌ எண்ணெய்‌ பார்த்திராத தலை மயிருடன்‌ வற்றி உலர்ந்த உருவம்‌
தென்படும்‌. நன்கு பரிசயமான ஆப்தரின்‌ உருவந்தான்‌ இது என்று
பிடிபடவே கொஞ்ச நேரம்‌ ஆகும்‌. சாதாரண வார்டர்கள்‌, மேட்டு
கள்‌ ஆகியோரின்‌ பேச்சுக்கள்‌ இவர்கள்‌ மேல்‌ வர்ஷித்துக்‌ கொண்டே
யிருக்கும்‌. கைதியின்‌ உடை, காக்கி யூனிஃபார்ம்‌, போலீஸ்‌ குல்லா
இரும்புக்‌ கம்பிகள்‌ , பூட்டு, சி. ஐ.டி.கள்‌ எல்லாம்‌ சேர்ந்து இவர்களைக்‌
குழப்பும்‌. இத்தனைக்குப்‌ பிறகும்‌ இவர்கள்‌ மனம்‌ பேதலித்துப்‌
போகாமல்‌ இருப்பது தான்‌ ஆச்சரியம்‌!

இந்த நிலையில்‌ சில வார்த்தைகள்‌ பேசுவதற்குள்‌ 'டயம்‌ ஆயிடுத்து'
என்று சொல்லிவிடுவார்கள்‌. திரும்பிப்‌ போகும்போது இன்டர்வியூவுக்‌
காக வந்தவர்கள்‌ மனத்தில்‌ இரண்டு உருவங்களே நிலைத்து நிற்கும்‌:
ஒன்று இரும்புக்‌ கம்பிகளின்‌ முன்னால்‌ வந்து நிற்கும்‌ கைதியின்‌ உருவம்‌!
பொங்கி எழும்‌ ஆவல்‌, சங்கோசம்‌ கலந்த லஜ்ஜையின்‌ கீறல்‌--இவை
இரண்டும்‌ கலந்த முகம்‌. இரண்டாவது உருவம்‌: கைதித்‌ திரும்பிப்‌
போகும்போது தெரிவது:- பரிதாபம்‌ தேங்கிய, செயலிழந்த, நம்பிக்‌
கையற்ற முகம்‌. கஷ்டப்பட்டுச்‌ சிரிப்பை வரவழைத்துக்‌ கொள்ளும்‌
வீணான முயற்சி. புரண்டு அழுவதைவிட மனத்தை உருக்குவதாக
இருக்கும்‌ .

1933-இல்‌ அப்பாவை ஹஜாரிபாக்‌ ஜெயிலில்‌ பார்க்கப்‌ போயிருந்‌
தேன்‌. பெரியம்மா அப்பாவுக்காக ஒரு டிபன்‌ காரியர்‌ முழுதும்‌ சாப்‌
பாடு கொடுத்திருந்தாள்‌. போய்ச்‌ சேர்ந்த பிறகுதான்‌ அன்று, அப்பா
டிவிஷன்‌ கைதிகளுக்கு இன்டர்வ்யூ கிடையாது, "ஸி" கிளாஸ்‌ கைதி
களுக்குத்‌ தான்‌ என்று தெரிந்தது. ரெயில்வே ஸ்டேஷனில்‌ டிக்கெட்‌
கொடுக்கும்‌ ஜன்னலின்‌ பக்கந்தில்‌ கூடும்‌ கூட்டம்‌ போல்‌, இண்டர்‌
வியூவுக்காக வந்திருக்கும்‌ மக்கள்‌ இடித்துக்‌ தள்ளிக்‌ கொண்டிருந்தனர்‌.
இரும்புக்‌ கம்பிகளுக்குப்‌ பின்னாலேயும்‌ கம்பிக்கு அருகில்‌ வருவதற்‌
காகவும்‌ கைதிகள்‌ ஒருவரை ஒருவர்‌ தள்ளிக்‌ கொண்டிருந்தனர்‌.
யார்‌ யாரிடம்‌ என்ன சொல்லுகிறார்கள்‌ என்று இந்த இரைச்சலில்‌
புரிவது மிகவும்‌ கஷ்டம்‌. ஒரு கிழவி அழுது பிடித்துக்கொண்டு தன்‌
கிராமிய பாஷையில்‌ ஏதோ சொல்லிக்‌ கொண்டிருக்கிறாள்‌. அவள்‌
சொன்னது ஒரு வார்த்தையாவது அவளுடைய மகன்‌ கைதிக்குப்‌
புரிந்ததா என்பது சந்தேகம்‌. ஒரு முண்டா ஜாதிக்‌ கிழவி சில
கொய்யாப்‌ பழங்களும்‌, ஒரு காகிதப்‌ பையில்‌ பக்கோடாக்களும்‌
கொண்டு வந்திருக்கிறாள்‌. இதைத்‌ தன்‌ பிள்ளைக்‌ கைதிக்குக்‌ சாப்பிடக்‌
கொடுப்பதற்காக ஒரு வார்டரிடம்‌ கெஞ்சிக்‌ கொண்டிருக்கிறாள்‌ .
வார்டர்‌ விலையை உயர்த்திக்‌ கொண்டிருக்கிறான்‌. "டாக்டர்‌ ஐயா
உத்தரவு இல்லாமல்‌ நான்‌ எப்படிக்‌ கொடுக்க முடியும்‌? 'ஸி' கிளாஸ்‌
கைதிகளுக்கு வெளியிலிருந்து சாமான்‌ கொடுப்பதற்கு உந்தரவு
இல்லை. ஒரு ரூபாய்க்குக்‌ குறைஞ்சு நான்‌ "ஸி" கிளாஸ்‌ கைதிக்குச்‌
சாப்பாடு கொடுக்க முடியாது. டாக்டா்‌ ஐயா பர்மிஷனுக்காக
இன்னும்‌ ஒரு ரூபாய்‌, என்‌ வேலை போய்‌ விடுமாக்கும்‌. காசு இல்லாமல்‌
நான்‌ இதெல்லாம்‌ செய்ய முடியாது." ரொம்பக்‌ கெஞ்சி, கையைக்‌
காலைப்‌ பிடித்த பிறகு ஒரு ரூபாய்க்கு ஒத்துக்கொண்டான்‌. இந்த
ஏழை முண்டாவின்‌ ஒரு வருஷத்திய சேமிப்பு இந்த ரூபாய்‌. தன்‌
குல்லாவுக்குள்‌ ரூபாயைச்‌ செருகிக்‌ கொண்டான்‌ வார்டர்‌. ஆனால்‌
அந்தப்‌ பக்கோடா பொட்டலம்‌ சேர வேண்டிய இடத்தில்‌ போய்ச்‌
சேர்ந்ததா என்று யாருக்குத்‌ தெரியும்‌?

கேட்டுக்கு இடப்‌ பக்கம்‌ சுவரில்‌ ஒரு கண்ணாடி போட்ட
நோட்டீஸ்‌ போர்ட்‌. கறுப்புப்‌ பலகையின்‌ மேல்‌ பல வெள்ளைக்‌
காகிதங்கள்‌ ஒட்டியிருக்கின்றன. எதைப்‌ பற்றிய அறிவிப்புக்கள்‌ என்று
தெரியவில்லை. வேறு ஜெயில்களில்‌ பார்த்திருக்கேன்‌. அநேகமாக,
ஜெயில்‌ கமிட்டியின்‌ மெம்பர்களின்‌ பெயர்கள்‌ மட்டுந்தான்‌ இருக்கும்‌.
எவ்வளவு நோட்டீஸ்கள்‌! ஐ.ஜி. சீக்கரமே வரப்‌ போகிறார்‌ போல்‌
இருக்கிறது. நோட்டீஸ்‌ போர்டுக்குக்‌ மேலே டெலிபோன்‌. இதற்கு
மேற்கே எடை பார்க்கும்‌ ஒரு மெஷின்‌--ரெயில்வே ஸ்டேஷன்களில்‌
இருப்பவை போன்றது. சரியாகக்‌ கேட்டின்‌ நடுவில்‌ ஒரு ரெயில்வே
தண்டவாளம்‌ -நேரோ கேஜ்‌ லைன்‌ அளவுக்கு அகலம்‌. இதே மாதிரி
டி. எச்‌. ரெயில்வேயைச்‌ சேர்ந்த கிஷன்கஞ்ச்‌ லைனில்‌ ஒரு தடவை
இன்ஜின்‌ ஒரு பசு மாட்டோடு முட்டிக்‌ கொண்டது ஞாபகம்‌ வருகிறது.

சுங்கிபாடாவுக்குப்‌ பக்கத்தில்‌ ரெயில்‌ தடம்‌ புரண்டு விட்டது. ஜெயில்‌
பாக்டரியில்‌ தயாராகும்‌ சாமான்களை எடுத்துச்‌ செல்லும்‌ ட்ராலி
இந்த கேட்‌ நடுவே செல்லும்‌ தண்டவாளத்தில்‌ போகும்‌ என்று நினைக்‌
கிறேன்‌. தண்டவாளங்களுக்கு இடையில்‌ சில இடங்களில்‌ சாணி
விழுந்து கிடக்கிறது. காளைமாட்டு வண்டி வந்து போயிருக்க வேண்டும்‌.
ஜெயிலர்‌ துரையும்‌, கலெக்டரும்‌ வரப்‌ போகிறார்கள்‌ என்று எல்லாரும்‌
குதித்துக்‌ கொண்டிருக்கிறார்கள்‌ என்றாலும்‌ இந்தச்‌ சாணியை அப்புறப்‌
படுத்திச்‌ சுத்தம்‌ செய்ய வேண்டும்‌ என்று ஒருவருக்கும்‌ தோன்றவில்லை.
ஒரு வேளை தோன்றியிருந்தாலும்‌ காலையில்‌ கைதிகள்‌ வருவதற்கு
முன்னால்‌ யார்‌ சுத்தம்‌ செய்வார்கள்‌? மதிப்புக்குரிய பெரிய மனிதர்‌
களான வார்டர்கள்‌ இத்தகைய காரியங்களைச்‌ செய்வார்களா என்ன?

ரெயில்‌ தண்டவாளம்‌, நோட்டீஸ்‌ போர்ட்‌, வேயிங்‌ மெஷின்‌ , டெலி
போன்‌, உருளைக்‌ கற்களான தரை இவை எல்லாம்‌ இந்த இடத்தை
ரெயில்வே ஸ்டேஷன்‌ மாதிரி ஆக்‌கியிருக்கின்‌றன. பிளாட்‌ஃபாரத்தில்‌
கம்பளியை விரித்துப்‌ போட்டுக்‌ கொண்டு ரெயில்‌ வருவதற்காகக்‌
காத்திருக்கும்‌ பிரயாணியைப்‌ போன்ற பிரமை தட்டுகிறது.

செளரினிடம்‌ சொல்லி வைத்‌இருக்கிறேன்‌ : ராமகிருஷ்ணா மிஷன்‌
ஸத்கார்‌ கமிட்டியிடம்‌ சொல்லி வைக்கும்படி, அவர்கள்‌ எல்லாரும்‌
நாளைக்‌ காலை கடியாபாத்‌ படித்துறையில்‌ வந்திருக்க வேண்டும்‌ என்று.

சிறிய ஊர்‌. முக்கால்வாசி மக்கள்‌ ஏதாவது ஒரு வகையில்‌ சர்க்காரு
டன்‌ தொடர்பு உடையவர்கள்‌ , வக்‌கீல்கள்‌ , ப்ளீடர்கள்‌, குமாஸ்தாக்‌
கள்‌--அவர்கள்‌ எல்லாருக்கும்‌ அரசின்‌ தாற்காலிக நோக்குகளைக்‌
கணித்து அதற்கு இசைந்தவாறு நடந்துகொள்ள வேண்டிய நிர்பந்தம்‌.
ஒருவேளை அவர்கள்‌ வராவிட்டால்‌? போலீஸுக்குப்‌ பயந்து வராமலும்‌
இருக்கக்‌ கூடும்‌. அப்பொழுது, ஜெயில்‌ அதிகாரிகள்‌ தகனம்‌ செய்‌
வார்கள்‌. ஐந்து ரூபாய்‌, ஒரு மோட்டார்‌ லாரி எல்லாருக்குமே கொடுப்‌
பார்கள்‌. ஓர்‌ ஊர்வலம்‌ எடுக்க வேண்டும்‌ என்று செளரீனுடைய
எண்ணம்‌. வியாழக்கிழமை கலெக்டர்‌ துரையைப்‌ பார்க்கப்‌
போயிருந்தேன்‌.

'ஊர்வலம்‌' அது, இது என்று ஒன்றும்‌ ஏற்பாடு செய்யக்‌ கூடாது
என்ற நிபந்தனையின்‌ பேரில்‌ பிணத்தை என்னிடம்‌ கொடுப்பதற்குச்‌
சம்மதம்‌ தெரிவித்தார்‌. மக்கள்‌ ஒப்புக்‌ கொள்ள மாட்டார்கள்‌ என்று
நினைக்கிறேன்‌. மக்கள்‌ சுடுகாட்டுக்கு நேரே போய்விட்டார்களானால்‌
அங்கு எவ்வளவு கூட்டம்‌ கூடியிருந்தாலும்‌ பரவாயில்லை. என்னுடைய
வாக்கு தடைப்படாது. ஆனால்‌ யாரை என்று நிறுத்துவது? ஜுட்‌
வொர்க்கர்ஸ்‌ யூனியன்‌ காரியதரிசி, எக்கா ட்ரைவர்‌ யூனியன்‌ பிரசி
டெண்ட்‌--இந்த யூனியன்‌ அங்கத்தினர்களை எல்லாம்‌ தடுத்து நிறுத்து
வது யார்‌? மேலும்‌ கலெக்டர்‌ துரையிடம்‌ நான்‌ என்ன ஒப்புக்‌
கொண்டேன்‌, என்ன ஒப்புக்கொள்ளவில்லை என்பனவெல்லாம்‌
அவ்வளவு முக்கியமா? நடக்கும்‌ ஊர்வலம்‌, அண்ணாவின்‌ உடல்‌, பீலு
பாபுவின்‌ உடல்‌, தியாகியின்‌ உடல்‌, "வாத்தியார்‌ ஐயாவின்‌" பிள்ளை
யின்‌ உடல்‌ இதற்கு ஊர்வலம்‌ எடுக்கக்‌ கூடாது என்றால்‌ வேறு எதற்கு
எடுப்பார்களாம்‌? வண்டிகள்‌, மோட்டார்கள்‌, பிரம்மாண்ட மக்கள்‌
கூட்டம்‌, பூமாலைகள்‌, தேவதாரு இலைகள்‌, ஒவ்வொரு வீட்டிலிருந்தும்‌
தெளிக்கப்படும்‌ கங்கா ஜலம்‌, இரண்டாம்‌ மாடியிலிருந்து போடப்படும்‌
பனை ஓலை விசிறிகள்‌--இந்த விசிறிகளுக்காக இடித்து நெறுக்கிக்‌
கொள்ளும்‌ கூட்டம்‌, முடிவில்லாத பாம்புபோல்‌ வளைந்து செல்லும்‌
ஜனப்பிரவாகம்‌, நிசப்தம்‌ - 'காந்திஜிக்கு ஜெய்‌! கிடையாது, 'பீலு
பாபுவுக்கு ஜெய்‌' கிடையாது. சோக கீதம்‌ கிடையாது. கட்டுக்‌
கடங்காத கூட்டத்தின்‌ முரட்டுத்தனமான நடவடிக்கை ஒன்றும்‌
இருக்காது. அதற்குப்‌ பதிலாக மாபெரும்‌ துக்கத்தின்‌ அமுக்கம்‌
இருக்கும்‌. ஒரு தேச பக்த குடும்பத்தின்‌--அதில்‌ ஒரு நபரைத்‌ தவிர--
எல்லையற்ற அநுதாபம்‌ இருக்கும்‌. உறங்கிய தேசபக்தியின்‌ வார்த்தை
யில்லாத சாபம்‌ இருக்கும்‌. நீர்த்து அணைந்து போய்விட்டது போல்‌
தோன்றும்‌ சாம்பலின்‌ அடியில்‌ பயனற்ற ஆக்ரோஷகத்தின்‌ பொறி
அணையாது எரிந்து கொண்டிருக்கும்‌.

திராணியற்ற அமைதி நிறைந்த கூட்டம்‌ ஒரு சிறிய சைகையினால்‌
வெறிபிடித்து, மூர்க்கமான கூட்டமாக மாறி என்னைத்‌ துண்டுத்‌ துண்‌
டாகப்‌ பிய்த்து எறிந்து விடக்கூடும்‌. பூர்ண ஹர்த்தால்‌. பெரியம்மா
வீட்டுக்கு முன்னால்‌ ஊர்வலம்‌ ஒரு நிமிஷம்‌ நிற்கும்‌. உடலை மறைக்கும்‌
புஷ்பங்களை ஒதுக்கிவிட்டு ஒரு நிமிஷம்‌ அண்ணாவைப்‌ பார்க்க முடியுமா
அவளால்‌? முகம்‌ மாத்திரம்‌ புஷ்பங்களால்‌ மறைக்கப்படாமல்‌
இருக்கும்‌. கழுத்தைச்‌ சுற்றி ஒரு துணியைக்‌ கட்டி மறைத்‌திருப்பேன்‌.
புஷ்பங்களும்‌, சந்தனமும்‌ முகத்தின்‌ பயங்கரத்தை மறைத்‌ திருக்கும்‌.
வாயின்‌ ஓரத்திலிருந்து கொஞ்சம்‌ ரத்தம்‌ கசிந்து உறைந்து போயிருக்‌
கலாம்‌. பார்த்தால்‌ சிவப்புச்‌ சந்தனம்‌ தடவியது போல்‌ இருக்கும்‌.
ஊஹும்‌! பெரியம்மாவின்‌ வீட்டுக்கு முன்னால்‌ ஊர்வலத்தை நிறுத்தக்‌
கூடாது.

சுடுகாடு பெரிய மக்கள்‌ சமுத்திரமாக இருக்கிறது. எங்கே பார்த்‌
தாலும்‌ சிவப்புக்‌ குல்லாவாக இருக்கிறது. துப்பாக்கி தரித்த பாடி
கார்ட்‌ சூழ மாஜிஸ்ட்ரேட்‌, போலீஸ்‌ சூப்பிரண்ட்‌, இரண்டு பேரும்‌
மோட்டார்‌ காரில்‌ வந்து இறங்குகிறார்கள்‌. எத்தனையோ தானங்கள்‌
செய்த அநுபவஸ்தன்‌ மனதி தான் சிதையை அடுக்குகிறான்‌. உணர்ச்சி
கொந்தளிப்புகளுக்கெல்லாம்‌ அப்பாற்பட்டவன்‌ அவன்‌.

"முனிசிபாலிடி கட்டைதானே? சுடுகாடு ஆரம்பித்த நாளில்‌ வாங்கி
ஸ்டாக்‌ பண்ணினது. நான்தான்‌ பார்த்துக்கொண்டு வருகிறேனே?
ஒரேடியா அரிச்சுப்‌ போயிருக்கு. ஏன்‌ அரிச்சுப்‌ போகாது? இதுவோ
தேர்ட்‌ கிளாஸ்‌ முனிசிபாலிடி. கட்டைச்‌ செலவுக்கு அதுக்கு ஏது
பணம்‌?" என்கிறான்‌ அவன்‌.

தகனம்‌ செய்யும்‌ நாட்களில்‌ மனதி தாவுக்கு ஒரு புட்டி நாட்டுச்‌
சாராயம்‌ வாங்கிக்‌ கொடுக்க வேண்டும்‌. எல்லாருக்கும்‌ தெரிந்த
விஷயம்‌. இன்றைக்கும்‌ என்னிடமிருந்து மனதி தா இதை எதிர்பார்ப்‌
பானா? சாம்பலை எடுத்துக்‌ கொள்வதற்குத்‌ தான்‌ எத்தனை நெரிசல்‌?
பெண்கள்‌ தங்கள்‌ புடைவைத்‌ தலைப்புக்களில்‌ கொஞ்சம்‌ வைத்துக்‌
கட்டிக்‌ கொள்கிறார்கள்‌- வேறு சிலர்‌ தங்கள்‌ குழந்தைகளின்‌ நெற்றியில்‌
தடவுகிறார்கள்‌. இந்தச்‌ சமயத்தில்‌ எந்தத்‌ தாயாராவது தன்‌ குழந்‌
தையைப்‌ பார்த்து, "நீயும்‌ பீலு பாபு மாதிரி ஆகணும்‌" என்று ஆசிர்‌
வாதம்‌ பண்ணுவாளா? ஒரு நாளும்‌ நடக்காது.

ஒரு தடவை சின்ன அம்மாவுடன்‌ நானும்‌ அண்ணவும்‌ ஆசிரமத்துக்கு
வந்து சேர்ந்கோம்‌. அம்மாவின்‌ கையில்‌ விசிறி. இரண்டு கட்டில்களில்‌
அண்ணாவும்‌ நானும்‌ படுத்துக்‌ கிடந்தோம்‌. மனத்தில்‌ எழுந்த
கவலையையும்‌ வேதனையையும்‌ மறக்கும்‌ முயற்சியில்‌ அம்மா எங்களைப்‌
பார்த்து, "என்னைப்‌ பைத்தியமாக அடித்துவிட்டுத்‌ தான்‌ போகப்‌
போகிறீர்களா?" என்று கேட்டாள்‌. அம்மா சொன்னது சரிதான்‌.
ஒரு கணத்தில்‌ கூட்டத்தின்‌ தன்டைக்கம்‌ உடைந்து போகிறது.
'ஜே!--காந்திஜிக்கு ஜே!' - "ஜே! பீலு பாபுக்கு ஜே!" "அடிமை
வாழ்வு நாசமாகட்டும்‌."

ஜய கோஷத்தின்‌ முரட்டுச்‌ சப்தம்‌ வானத்தை எட்டி எதிரொலிக்‌
கும்‌. மில்லில்‌ வேலை செய்யும்‌ அந்தக்‌ கூலி வழக்கம்போல்‌ சரியான
சமயத்தில்‌ இந்த 'கோஷம்‌ போடும்‌' தலைமையை ஏற்றுக்கொள்வான்‌.
இவ்வளவு நலிந்த உடம்போடு கூடிய மனிதனுக்கு இவ்வளவு உரக்கக்‌
கத்தும்‌ சக்தி எங்கிருந்து வந்தது? அவன்‌ 'வந்தே' என்று சொல்லு
வான்‌, கூட்டம்‌ 'மாதரம்‌' என்று எதிரொலிக்கும்‌. 'பீலு பாபு
வுக்கு ' என்பான்‌ அவன்‌. "ஜே" என்று கத்தும்‌ கூட்டம்‌. கோஷம்‌
எடுக்கும்‌ ஒவ்வொரு தடவையும்‌ வலக்‌ கையை உயரத்‌ தூக்குவான்‌..
ஆகாசத்தில்‌ இருக்கும்‌ யாரைமோ சுட்டிக்காட்டுவது மாதிரி இருக்கும்‌.
போலீஸ்‌ கூட்டத்தை ஒரு பக்கம்‌ தள்ளிவிடுகிறார்கள்‌. மெல்லிய
"லத்தி சார்ஜ்‌" செய்வதற்குக்கூடத்‌ தேவைப்படவில்லை. கூலித்‌
தலைவனின்‌ தொண்டை வற்றிப்‌ போய்‌ விடுகிறது. மறுபடியும்‌, மறு
படியும்‌ கையை உயர்த்திக்கொண்டு ஏதோ சொல்கிறான்‌. ஆனால்‌
வாயிலிருந்து வரும்‌ வார்த்தைகள்‌ பஞ்சர்‌ ஆன டயரிலிருந்து வரும்‌
காற்றுப்‌ போல்‌ சப்தமற்றிருக்கிறது.

கேட்டுக்கருகில்‌ இருக்கும்‌ சூப்பிரண்ட்‌ அறைக்குப்‌ பக்கத்திலிருக்கும்‌
சுவரில்‌ நானாவிதமான தண்டனைச்‌ சாதனங்கள்‌ தொங்குகின்றன.
பல ரகமான கைவிலங்குகள்‌ , சங்கிலிகள்‌, கட்டைகள்‌. ஜெயிலுக்குள்‌
யாராவது வார்டர்களிடம்‌ எதிர்த்துப்‌ பேசியிருப்பான்‌. சாதம்‌
போடும்‌ கரண்டி '*5 சடாங்‌ இல்லை 3 1/2 சடாங்‌ அளவுதான்‌ இருக்கிறது"
என்று யாராவது ஜெயிலர்‌ துரையிடம்‌ பிராது கொடுத்திருப்பான்‌ .
வேறு யாராவது, "மூன்று மாதமாகப்‌ பரங்கிக்காய்‌ கறியே கொடுக்‌
கிறார்கள்‌, வேறு ஏதாவது கறி ஏன்‌ கொடுக்கக்கூடாது?" என்று
சண்டை போட்டிருப்பான்‌, மற்றொருவன்‌ ஒரு வேளை, பலாப்பழத்தைத்‌
திருடி இருப்பான்‌. இந்த மாதிரி கணக்கிலடங்காத ஜெயில்‌
அஃபென்ஸஸ்‌'கள்‌. இவற்றைத்‌ தண்டிப்பதற்காசுத்தான்‌ இந்தச்‌
சாதனங்கள்‌ சேர்த்து வைக்கப்பட்டிருக்கின்றன.

பெரிய பெரிய பீப்பாய்களில்‌ நூற்றுக்கும்‌ மேலான தடியான மூங்கில்‌
லாட்டிகள்‌ வைக்கப்பட்டிருக்கின்‌றன. பக்கத்திலிருக்கும்‌ ஸ்டாண்டில்‌
உள்ள துவாரங்களில்‌ இன்னும்‌ பல பிரம்பு லாட்டிகள்‌ செருகப்‌
பட்டிருக்கின்றன. இந்த லாட்டிகளைக்‌ கையிலே சழற்றுவதற்குச்‌
செளகரியமாக இவற்றின்‌ ஓரங்களில்‌ ஒரு சிறிய துவாரம்‌ செய்து அதில்‌
ஒரு நாடா மாட்டியிருக்கிறது. இதற்கு மேலே சுவர்களில்‌ அநேக
போலீஸ்‌ 'பேடன்‌'கள்‌ மாட்டியிருக்கின்றன. வலப்‌ பக்கத்துச்‌ சுவர்‌
களில்‌ அடிக்கப்பட்ட கொக்கிகளிலிருந்து சில சிவப்பு வாளிகள்‌ தொங்கு
கின்றன. அதன்‌ மேல்‌ வெள்ளை எழுத்தில்‌ 'Fire' என்று எழுதி
யிருக்கிறது. ஒரு மூலையில்‌ மூங்கில்‌ தடிகளின்‌ ஓரத்தில்‌ துணியைச்‌
சுற்றி வைத்த தீப்பந்தங்கள்‌ டஜன்‌ கணக்கில்‌ கிடக்கின்‌ றன. இரவில்‌
'ரோல்‌ கால்‌' எடுக்கும்போது யாராவது இல்லையென்றால்‌,
கெரோசினில்‌ நனைத்துப்‌ பற்றவைத்துக்‌ கொண்டு கைதிகளைத்‌ தேடு
வதற்காக வார்டர்கள்‌ உபயோகிக்கும்‌ சாதனங்கள்‌ இவை. ஒரு
ஹரிக்கேன்‌ விளக்கு அல்லது டார்ச்‌ லைட்‌ இவர்களுக்குக்‌ கொடுத்திருந்‌
தால்‌ இதைவிடச்‌ செளகரியமாக இருக்கும்‌ .

மற்றும்‌ ஒரு முறை, கைதிகள்‌ தப்பி ஓடும்‌ காட்சி 'ரிஹர்ஸல்‌'
நடந்தது. உஷார்‌! பைத்தியக்கார மணி! அடிக்கிறது. துரை
சென்ட்ரல்‌ டவரில்‌ நின்று கொண்டிருக்கிறார்‌. தங்களுடைய கெட்டிக்‌
காரத்தனத்தைத்‌ துரைக்குத்‌ தெரியப்படுத்தும்‌ ஆர்வத்தில்‌ தீப்பந்தங்‌
களை எடுத்துக்‌ கொண்டு வார்டர்கள்‌ இங்குமங்குமாக ஒடிக்கொண்டிருக்
கின்றனர்‌. கக்கூஸ்களையும்‌, மரங்களையும்‌ அவர்கள்‌ விசேஷமாகக்‌
கவனிக்கின்றனர்‌. வார்டா்‌ யோகிலால்‌ சத்தம்‌ போட்டுக்கொண்டு,
சூப்பிரண்ட்‌ சாஹேப்‌, சூப்பிரண்ட்‌ சாஹேப்‌, நிஜமாகவே கைதி
ஒடிப்போய்‌ விட்டானா? அல்லது வெறும்‌ ஒத்திகையா?" என்று
கேட்கிறான்‌. ஒத்திகை முடிந்ததும்‌ சூப்பிரண்ட்‌ எங்கள்‌ வார்டுக்கு
வந்தார்‌. நாங்கள்‌ எல்லாரும்‌ நல்ல குழந்தைகளாய்‌ எங்கள்‌ படுக்கை
களில்‌ படுத்துக்‌ கொண்டிருந்ததைப்‌ பார்த்தார்‌. பிறகு இந்த
விவகாரம்‌ பெரிதாக்கப்படவில்லை.

டங்‌ டங்‌ என்று 12 மணி அடிக்கிறது.

இன்னும்‌ மூன்று மணி நேரந்தான்‌, இப்போது வழக்கிலிருக்கும்‌
புதிய டயம்‌ பிரகாரம்‌ 5 1/2 மணிக்கு முன்னால்‌ சூரியோதயம்‌ இருக்காது.
பிறகு இவர்கள்‌ எல்லா வேலைகளையும்‌ சூரியோதயத்துக்கு முன்னரே
முடித்துக்கொள்ள வேண்டும்‌. ஏனென்றால்‌ சூரியோதயம்‌ ஆன
வுடனேயே ஜெயிலின்‌ அன்றாடக்‌ காரியங்கள்‌ ஆரம்பித்து விடும்‌,
ஏழு மணிக்கு ஃபாக்டரி திறக்கிறது. அதற்கு முன்னதாகவே காலைக்‌
கடன்களை முடித்தாக வேண்டும்‌. 5 1/2 மணிக்கு அடுப்பு மூட்டா
விட்டால்‌ ஏழு மணிக்கு முன்னால்‌ காலை ஆகாரத்தை எப்படி முடிக்க
முடியும்‌? ஜெயில்‌ சமையலறையில்‌ வேலை செய்யும்‌ கைதிகள்‌ தங்கள்‌
காலைக்‌ கடன்களை முடிப்பதற்கு டயம்‌ கொடுக்க வேண்டாமா? ஆகவே
ஐந்து மணிக்கு முன்னாலேயே காரியம்‌ முடிந்துவிடும்‌.

அண்ணா இப்பொழுது என்ன செய்து கொண்டிருப்பான்‌? ஒரு வேளை
இரும்புக்‌ கம்பிகளைப்‌ பிடித்துக்கொண்டு இருட்டில்‌ நட்சத்திரங்கள்‌
பொதித்த ஆகாசத்தைப்‌ பார்த்துக்கொண்டு, வானுக்கும்‌ பூமிக்கு
மிடையே உள்ள எல்லா விஷயங்களைப்‌ பற்றியும்‌ சிந்தித்துக்‌
கொண்டிருப்பான்‌. என்னை ஒரு தடவையாவது நினைப்பானா?

ஒருக்காலும்‌ அண்ணா என்னைத் தப்பர்த்தம்‌ செய்து கொள்ள
மாட்டான்‌: இதைப்பற்றி அண்ணாவிடம்‌ ஒரு தடவை மாத்திரம்‌
மனம்‌ விட்டுத்‌ துப்புரவாகப்‌ பேசியிருந்தால்‌! என்னுடைய
நடத்தையை அண்ணாவுக்குச்‌ சரியாகக்‌ கணித்துப்‌ புரியவைக்க
வேண்டிய அவசியமே இல்லை என்று எனக்குத்‌ தெரியும்‌. ஆனால்‌ என்‌
நெஞ்சை அமுத்தும்‌ பாரம்‌ அதனால்‌ கொஞ்சம்‌ குறைந்திருக்கும்‌.

அவனுடைய பார்ட்டியின்‌ ப்ரோக்ராம்‌ செயல்படுத்தப்பட்டால்‌
பாஸிஸ்ட்‌ சக்திகளைப்‌ பலப்படுத்துவது ஆகும்‌. இது அண்ணாவுக்குப்‌
புரியவில்லையா? ஆனால்‌ என்னுடைய தர்க்கரீதியான வாதங்களையும்‌
மீறி என்‌ உள்ளத்தில்‌ ஏதோ ஒன்று குத்திக்கொண்டே இருக்கிறது.
பகுத்தறிவுக்கு அப்பாற்பட்ட அர்த்தம நிற பச்சாதாபமாக
இருக்கலாம்‌. என்னுடைய பார்ட்டியின்‌ இந்த ஊர்க்கிணையின்‌
அங்கத்தினர்கள்‌ கூட நான்‌ அண்ணாவுக்கு எதிராகச்‌ சாட்சி சொன்னது
தப்பு என்று நினைக்கிறார்கள்‌. அண்ணாவுக்கு எதிராகச்‌ சொன்னேன்‌
என்பதற்காக அல்ல, நம்‌ தேச மக்களுக்கு அவர்கள்‌ தப்பை எடுத்துச்‌
சொல்லி, அவர்கள்‌ கண்களை மறைக்கும்‌ பிரமையை நீக்கவேண்டும்‌ .
தேவைப்பட்டால்‌ அவர்கள்‌ கண்ணைக்‌ குத்திக்கட இந்த மாயையை
நீக்கவேண்டும்‌ என்பதுதான்‌ அவர்கள்‌ சித்தாந்தம்‌. ஆனால்‌ அதற்காக
தம்மவர்களைப்‌ போலீஸுக்குக்‌ காட்டிக்‌ கொடுக்கவேண்டும்‌ என்று
அர்த்தமில்லை. உலகில்‌ மற்றவர்கள்‌ என்ன வேண்டுமானாலும்‌ நினைத்‌
துக்கொள்ளட்டும்‌. ஆனால்‌ என்னுடைய பார்ட்டி மனிதர்களே என்‌
செய்கையைப்பற்றி இவ்வாறு நினைத்தால்‌ அது மிக மிகத்‌ துரதிர்ஷ்ட
மானது.

மார்க்ஸிய வாதத்தின்‌ சூட்சுமங்களை நான்‌ புரிந்து கொள்ளவில்லை
போலும்‌! அண்ணாவின்‌ பார்ட்டியில்‌ இருந்தவரை அண்ணாவின்‌ ஆணை
களையே சிட்சையாகக்‌ கருதி வந்தேன்‌. அவனுடைய ஒவ்வொரு
வார்த்தையையும்‌ வேதவாக்காக மதித்து வந்தேன்‌.

1942-ஆம்‌ வருஷம்‌ பிப்ரவரி மாதம்‌ அண்ணா ஹஜாரிபாக்‌ ஜெயிலி
லிருந்து விடுதலை செய்யப்பட்டான்‌. ஸெக்யூரிடிக்‌ கைதிகளின்‌ கேஸ்கள்‌
பரிசலனை செய்யப்பட்டன. ஹைகோர்ட்‌ ஜட்ஜ்‌ ஒருவருக்கு இந்தப்‌
பொறுப்பு கொடுக்கப்பட்டது. அவர்‌ பெயர்‌-ஏதோ மராட்டி
பெயர்‌--ஆமாம்‌--ஜஸ்டிஸ்‌ பாடே. அண்ணா விடுதலை அடைந்த பிறகு
ஏப்ரல்‌ மாதத்தில்‌ எங்களில்‌ சிலரைத்‌ தேயூலிலிருந்து ஹஜாரிபாக்‌
ஜெயிலுக்குக்‌ கொண்டு வந்தார்கள்‌. கைதிகளை அவரவர்கள்‌
பிரதேசத்துக்கு அனுப்புகிறார்கள்‌ என்று கேள்விப்பட்டேன்‌. அதற்குப்‌
பிறகு என்னை 15 ஜூனில்‌ விடுதலை செய்தார்கள்‌ .

பாசிஸத்தை எதிர்க்கும்‌ பார்ட்டிகளை மேலும்‌ ஜெயிலில்‌ வைக்க
வேண்டிய அவசியமில்லை என்று சர்க்கார்‌ நினைத்தது.

இந்தக்‌ தடவை ஜெயிலிலிருந்து வெளியில்‌ வந்த போது இருந்த
ஆனந்ததைப்‌ போல்‌ வேறு ஒரு தடவையும்‌ அநுபவித்ததில்லை.
எல்லாம்‌ இழந்த வர்க்கத்தின்‌ விரோதியான ஃபாஸிஸத்தை எதிர்த்து
நேராகவே சண்டை போடப்‌ போகிறேன்‌. இதில்‌, தேவைப்பட்டால்‌
சிரித்துக்‌ கொண்டே உயிரைக்‌ தியாகம்‌ செய்யும்‌ வாய்ப்பை அளித்த
சர்க்கார்‌ பேரில்‌ என்‌ மனதில்‌ நன்றிப்பெருக்கு எடுத்தது.

ஸ்பெயின்‌ தேசக்துப்‌ பாட்டாளிகளின்‌ தியாகச்‌ கதைகள்‌,
செஞ்சீனாவின்‌ மரணத்தை வெல்லும்‌ வீரத்தின்‌ கதைகள்‌,
மாசே துங்கின்‌ வீரியமும்‌, ஒரே குறிக்கோள்‌ கொண்ட திண்ணமும்‌,
சந்திரதேவின்‌ வகுப்பில்‌ ஒவ்வொரு தினமும்‌ கற்ற பாடங்கள்‌--இவை
யெல்லாம்‌ என்‌ ஒவ்வொரு நரம்பையும்‌ உற்சாக வெறியில்‌ சிலிர்க்கச்‌
செய்தன.

எங்கள்‌ ஜில்லாவில்‌ எத்தனை பணிகள்‌ காத்துக்‌ கிடக்கின்றன? இந்த
மக்களுக்கு பஹாத்மாஜியையும்‌ "வாத்தியார்‌ ஐயா'வையும்‌ தவிர
வேறு யாரையும்‌ தெரியாது. இந்தக்‌ குருட்டு நம்பிக்கை நிறைந்த
பூமியில்‌, பகுத்தறிவை விதைத்து, வளர்த்து, சாகுபடி செய்ய
வேண்டும்‌. ஆசிரமத்துக்குத்‌ திரும்பிப்‌ போய்‌ ஒரு முறை அம்மாவைப்‌
பார்க்காமல்‌ இருக்க முடியாது. என்னுடைய ஆப்பரேஷனைப்பற்றி
ரொம்பக்‌ கலலைப்பட்டுக்‌ கொண்டிருப்பாள்‌ அவள்‌ . ஒரு முறை அங்கே
போய்‌ எல்லாரையும்‌ பார்த்துப்‌ பேசிவிட்டு என்னுடைய காரியத்தை
ஆரம்பிக்க வேண்டும்‌. மோட்டார்‌ பஸ்‌; கோடர்மா ஸ்டேஷன்‌; கயா
ஸ்டேஷன்‌; வெயிட்டிங்‌ ரூமில்‌ தான்‌ எத்தனை கொசு! பிறகு கியூல்‌,
ஸாஹேப்கன்ஜ்‌, மனிஹாரி காட்‌, காடிஹார்‌--எனது பிரயாணத்துக்கு
முடிவே இல்லை.

இந்க அளவுக்கு மீறின உற்சாகந்தான்‌ இன்றைய நிலைக்கு என்னைக்‌
கொண்டு வந்து விட்டுவிட்டது. அண்ணா, பொது மக்களின்‌ அபிப்‌
பிராயம்‌; இதையெல்லா வற்றையும் விடச்‌ சகிக்க முடியாதது
என்னுடைய பார்ட்டியின்‌ இந்த ஊர்‌ காம்ரேட்களின்‌ அபிப்பிராயம்‌.
நான்‌ செய்தது தவறா? ஒருக்காலும்‌ இல்லை. உலகத்தில்‌ எல்லாமே
தவறாக இருக்கலாம்‌, என்‌ செயலில்‌ தவறில்லை.

1942-இல்‌ நடந்த சம்பவங்களை மனத்தில்‌ வைத்துக்கொண்டு நான்‌
செய்ததை எடை போடவேண்டும்‌. தேசம்‌ முழுவதும்‌ திடீரென்று
மின்சாரம்‌ போன்ற ஒரு சக்தியால்‌ தூண்டப்பட்டுத்‌ திசை தடுமாறி
வெறிபிடித்து நடந்து கொள்ள ஆரம்பித்துவிட்டது. எங்கே
சென்றாலும்‌ பைத்தியக்கார ஆஸ்பத்திரியின்‌ கதவு திறந்து விட்டாற்‌
போல்‌ இருக்கிறது. உணர்ச்சி வசப்பட்டு வெறி பிடித்த மக்கள்‌,
என்ன செய்வது என்று புரியாமல்‌ அலைந்தனர்‌. மைல்‌ கணக்கில்‌
ரெயில்‌ தண்டவாளங்கள்‌ பிடுங்கி எறியப்பட்டன. இரும்புத்‌ தண்ட
வாளங்கள்‌, கனமான ஸ்லீப்பர்கள்‌ , மற்றும்‌ என்னென்னவெல்லாமோ
பிடுங்கப்பட்டுக்‌ தூரத்திலுள்ள நதியில்‌ எறியப்பட்டன. தந்திக்‌
கம்பிகளை அறுப்பது, தபால்‌ ஆபீஸ்‌, கள்ளுக்கடை இவற்றுக்கு
நெருப்பு வைப்பது போன்றவை கிராமத்துச்‌ சிறுவர்களின்‌ பொறுப்பு.
இவையெல்லாம்‌ துச்சமான பணி என்று கணித்த பெரியவர்கள்‌ ,
தங்கள்‌ கைகளை இதில்‌ அழுக்காக்கிக்‌ கொள்ளவில்லை.

தந்திக்‌ கம்பிகள்‌ எத்தனை மெல்லியது, அதை அறுப்பது எவ்வளவு
சுலபம்‌ என்று இத்தனை நாள்‌ யாரும்‌ நினைத்துப்‌ பார்த்ததில்லை.
ப்ளையாஸ்‌, கத்திரிக்கோல்‌, கத்தி போன்ற கருவிகள்‌ ஏதும்‌ தேவை
யில்லை. கம்பி மேல்‌ ஒரு கயிற்றைப்‌ போட்டு சிறுவர்கள்‌ ஊஞ்சல்‌
ஆடினால்‌ போதும்‌. கம்பி அறுந்து போகிறது. வேறு இடங்களில்‌ அதை
முறுக்கினலே அறுந்து போகிறது. பெரியவர்கள்‌ இதைவிட முக்கிய
மான புதிய பொறுப்புக்களை வேண்டினார்கள்‌. வேறு என்ன செய்வது
என்று யோசித்துப்‌ பார்த்து ஒன்றும்‌ பிடிபடவில்லை. ரெயில்வே
ஸ்டேஷன்‌, தாசில்தார்‌ ஆபிஸ்‌, சப்‌-ரெஜிஸ்ட்ரார்‌ ஆபீஸ்‌, போலீஸ்‌
ஸ்டேஷன்‌ ஆகியவற்றின்‌ கதை முடித்துவிட்டது. கையில்‌ வேறு ஒரு,
வேலையும்‌ இல்வே. எங்கே சென்றாலும்‌ அவர்கள்‌ கண்‌ முன்பே ஆட்சியின்‌
அரண்கள்‌ நொறுங்கி விழுந்தன. கொடுங்கோன்மையின்‌ சின்னங்கள்‌
தலை குனிந்தன. சர்க்கார்‌ ஊழியர்கள்‌ மக்களின்‌ தயவைத்‌ தேடிக்‌
காலில்‌ விழுந்து கொண்டிருந்தனர்‌. மார்வாடிகள்‌ கேட்பதற்கு
முன்னரே கை நிறையச்‌ சந்தா செலுத்துகிறார்கள்‌. ஜமீன்தாரின்‌
குமாஸ்தாக்கள்‌ ஓர்‌ ஆண்டின்‌ கிஸ்தியைத்‌ தள்ளுபடி செய்வதாக
வாக்களிக்கிறார்கள்‌. காரியஸ்தர்கள்‌ விருந்துக்கு ஏற்பாடு செய்‌
கிறார்கள்‌. போலீஸ்காரர்கள்‌ காந்திக்‌ குல்லா அணிந்து கொண்டு
மூவர்ணக்‌ கொடியைக்‌ கையில்‌ பிடித்துச்‌ கொண்டு மக்களை மகிழ்விக்க
முயற்சி பண்ணிக்‌ கொண்டிருக்கின்றனர்‌. செளகிதார்‌ 'யூனிஃபார்மை'க்‌
கொளுத்திவிட்டு, தன்‌ வேலையை ராஜிநாமாச்‌ செய்கிறான்‌. ஏழைக்‌
குடியானவர்களுக்கு ஒரே ஆனந்தம்‌. இனிமேல்‌ ஜமீன்‌ தாருக்குக்‌ கிஸ்தி
செலுத்த வேண்டியதில்லை. செளகிதாரி வரி கொடுக்க வேண்டாம்‌.
புதிதாகச்‌ செய்வதற்கு வாய்ப்பு ஒன்றும்‌ தோன்றவில்லை. ஃபார்பிஸ்‌
கஞ்ச்‌ லயனில்‌ சரியாக இருந்த, அதாவது பிடுங்கி எறியப்படாமல்‌
இருந்த தண்டவாளங்களின்மேல்‌ மக்களின்‌ ஆணைப்படி இஞ்சின்‌
டிரைவரும்‌, கார்டும்‌ ரெயிலை ஓட்டினர்‌. ஒவ்வொரு ஸ்டேஷனிலும்‌,
டிக்கெட்‌ ஜன்னலுக்கு மேல்‌ "டிக்கெட்‌ வாங்கக்கூடாது' என்று எழுதி
ஒட்டியிருக்கிறது. கட்‌ பநைலி ஸ்கூலிலிருந்து வந்த சில மாணவர்கள்‌
விடாமல்‌ கோஷமிட்டுக் கொண்டிருக்கிறார்கள்‌ : 'யாருடைய ரெயில்‌?
மக்களுடையது!', "யாருடைய ஸ்டேஷன்‌? நமது ஸ்டேஷன்‌!", 
"யாருடைய இன்ஜின்‌? நமது இன்ஜின்‌. '"

ஒரு நபர்‌ "டிக்கெட்‌ செக்கர்‌" வேலை செய்து கொண்டிருக்கிறார்‌. யார்‌
கையில்‌ டிக்கெட்‌ இருக்கிறதோ, அவர்களையெல்லாம்‌ ரெயிலிலிருந்து
இறக்கி விட்டுக்கொண்டிருக்கிறார்‌! யாரோ ஒரு பிரயாணி வீக்‌
என்ட்‌ ரிடர்ன்‌ டிக்கட்டின்‌' ஒரு பாதி கையில்‌
வைத்திருந்தார்‌. உடனே "இறங்கு. உனக்குச்‌ சுய ராஜ்யம்‌
வேண்டாம்‌ இல்லே?" அந்தப்‌ பிரயாணி கையைக்‌ காலைப்‌ பிடித்து
வேண்டிக்கொண்டான்‌; இது பழைய டிக்கெட்‌, என்னை விட்டுவிடு.
என்று. ஊஹும்‌. அவன்‌ வார்த்தைகளை யார்‌ கேட்கிறார்கள்‌? செயினைப்‌
பிடித்து இழுத்து, வண்டியை நிறுத்தி, அவனைக்‌ கீழே இறக்க விட்டு
விட்டனர்‌. கொஞ்ச தூரம்‌ சென்ற பிறகு மறுபடியும்‌ ரெயில்‌
நிறுத்தப்பட்டது. தேவுரியாஜி இந்தப்‌ பக்கம்‌ ஏதோ மீட்டிங்குக்குப்‌
போயிருக்கிறார்‌. அவருக்காகச்‌ சில மணி நேரம்‌ நின்ற இடத்‌
திலேயே ரெயில்‌ காத்துக்‌ கொண்டிருக்கிறது. பிறகு தூரத்தில்‌
தேவுரியாஜி வரும்‌ மாட்டு வண்டியின்‌ மேல்‌ காங்கிரஸ்‌ கொடி கண்ணில்‌
படுகிறது. தேவுரியாஜி வந்து வண்டியில்‌ ஏறினார்‌. '"இன்குலாப்‌
ஜிந்தாபாத்‌" என்ற கோஷம்‌ வானைப்‌ பிளந்தது. வண்டி புறப்பட்டது.
ஸ்டேஷனுக்கு ஸ்டேஷன்‌ நாற்காலி, மேஜை, கடிகாரம்‌, ஸ்டேஷன்‌
மாஸ்டர்‌ என்று எழுதியிருக்கும்‌ பலகை. பெரிய பெரிய கணக்குப்‌
புஸ்தகங்கள்‌ எல்லாம்‌ குவிக்கப்பட்டுத்‌ தீ வைக்கப்பட்டன. ரெயில்வே
ஊழியர்களும்‌ இந்தப்‌ பணியில்‌ ஒத்துழைத்தனர். இதையெல்லாம்‌
தடுப்பதற்கு ஒருவிதமான முயற்சியும்‌ இல்லை. பல இடங்களில்‌
ஊழியர்கள்‌ கூட ஒத்தாசை செய்கின்றனர்‌. ஒரு மாணவன்‌
பிளாட்பாரம்‌ நடுவில்‌ கையில்‌ ஒரு விளக்கை வைத்துக்கொண்டு
'ராய்‌ பேஷீ' நடனம்‌ ஆடிக்கொண்டிருக்கிறான்‌. கஸ்பா ஸ்டேஷனில்‌,
ஸ்கூல்‌- காலேஜ்‌ மாணவர்கள்‌, டிக்கெட்‌ கலெக்டர்‌ பச்சி சிங்கை அடித்து
உதைத்து, பல நாளைய வஞ்சத்தைத்‌ தீர்த்துக்கொள்கின்றனர்‌.

சுக்ரி தாணாவில்‌ மகாத்மாஜியின்‌ பெயரில்‌ ஒரு கோர்ட்டையே
திறந்து வைத்து விட்டார்கள்‌. இனி யாரும்‌ சர்க்கார்‌ கோர்ட்டு
களுக்குப்‌ போகமாட்டார்கள்‌. ஒரு இன்ஸ்பெக்டரை அரஸ்ட்‌ கூடச்‌
செய்து 'ராஷ்ட்ரிய' ஜெயிலில்‌ அடைத்தார்கள்‌. இரண்டாவது
டிவிஷன்‌ கைதி. "தினமும்‌ பூரி சாப்பிடக்‌ கொடு, அவனது மனைவியை
எங்கு வேண்டுமோ மரியாதையாக அழைத்துப்‌ போ" என்று உத்தரவு.
ஜெயில்கள்‌ திறக்கப்பட்டுக்‌ கைதிகள்‌ விடுதலை செய்யப்பட்டார்கள்‌ .

ஜெயில்‌ கட்டிடத்தின்‌ மேல்‌ காங்கிரஸ்‌ கொடி... சர்க்கார்‌ கஜானாவில்‌
இருந்த நோட்டுக்கள்‌ எல்லாம்‌ கொளுத்தி எரிக்கப்பட்டன. மேற்கே
கோரக்பூர்‌ ஜில்லாவில்‌ ஆரம்பித்துக்‌ கிழக்கே பூர்ணியா ஜில்லா வரை
இதே நிலை. பூர்ண அராஜகம்‌-ஃபாஸிஸ்ட்‌ சாம்ராஜ்யம்‌--பிரம்‌
மாண்டமான தேசிய சக்தியைப்‌ பாழாக்கும்‌ செய்கை-கட்டுப்‌
பாடற்ற, வெறிபிடித்த, குறுகிய பார்வையால்‌ பாதிக்கப்பட்ட முயற்சி
என்றாலும்‌ அதிசயமான தன்னலமற்ற தியாகத்தின்‌ ஒளி பாயும்‌ மாட்சி.

சிவப்புக்‌ குல்லா தரித்த கருத்த முகம்‌, ஹெல்மட்‌ அணிந்த சிவந்த
முகம்‌, துப்பாக்கி, டாமி கன்‌ இவை எதனாலும்‌ மக்களைப்‌ பயமுறுத்த
முடியவில்லை. தூரத்தில்‌ பீர்காம்‌ சந்தையிலிருந்து டாமி கன்னின்‌
சப்தம்‌ கேட்கிறது. இங்கே சோளக்‌ கொல்லைகளில்‌ அந்தச்‌ சப்தத்தை
பரிகசிக்கும்‌ வகையில்‌ ஸ்டேஷனிலிருக்கும்‌ பனி எச்சரிக்கைச்‌ சங்குகளை
ஊதுகின்றனர்‌. ஏன்‌ இப்படிச்‌ செய்கிறோம்‌ என்று அவர்‌
களுக்கே தெரியாது.

ஹோலி தினத்தன்று கிராம மக்கள்‌ முழுவதும்‌ எப்படி உன்மத்தர்‌
களாக மாறிவிடுகிறார்களோ, அதே மாதிரி தான்‌ இப்போதும்‌ வெறி
பிடித்து அலைந்தனர்‌. இந்தக்‌ கட்டற்ற வெறியைத்தான்‌ அண்ணாவின்‌
கட்சிக்காரர்கள்‌ 'புரட்சியின்‌ ஒத்திகை! என்று சொல்லுகிறார்கள்‌ !
இதுதான்‌ காந்தியின்‌ முதல்‌ முயற்சியாம்‌!'

பிர்காமின்‌ இந்தப்‌ புரட்சியின்‌ தலைவர்‌ யார்‌ தெரியுமா? விநாயக்‌
மிஸ்ரா. அவன்‌ சம்பந்தப்படாத விஷயமே கிடையாது. அக்கம்பக்‌
கத்துக்‌ கிராமங்களில்‌ 'சத்தியதேவின்‌ கதை' சொல்லுவான்‌. கிராம
விழாக்களில்‌ பூசாரியாக இயங்குவான்‌. ஹிந்து மிஷனில்‌ லெக்சர்‌
செய்வான்‌. கிறிஸ்துவ ஸந்தால்‌ ஜாதியினரைச்‌ சுத்தி செய்து  மறு
படியும்‌ ஹிந்துக்களாக்குவான்‌. காங்கிரஸ்‌ ஆட்‌சியிலிருந்தபோது
மந்திரிகள்‌ சுற்றுலா வரும்போது காரில்‌ அவர்களோடு உரசிக்கொண்டு
உட்கார்ந்து கொள்வா. கை ரேகை பார்த்துச்‌ சொல்லுவான்‌.
பஞ்சாங்கம்‌ பார்த்துக்‌ கல்யாணத்துக்கு நாள்‌ சொல்லுவான்‌. ஜாதகம்‌
கணித்துக்‌ கொடுப்பான்‌. ஹோமியோபதி, ஆயுர்வேதம்‌, நாட்டு
வைத்தியம்‌ எல்லாம்‌ தெரியும்‌ அவனுக்கு. கிராம மக்களுக்கு மருந்து
கொடுத்து நல்ல வரும்படி. இந்தியில்‌ எழுதப்பட்ட ஒரு கனமான
புத்தகந்தான்‌ அவனது முதல்‌. இதில்‌ ஆரூடங்களின்‌ பலன்‌ முதல்‌
நாட்டு வைத்திய மருந்துகள்‌ வரை எல்லாம்‌ அடங்கியிருக்கிறது.

டாங்கர்‌ பஸ்தியில்‌ காளி பூஜை நடக்கும்போது இந்தப்‌ புத்தகத்தில்‌
இருந்து தான்‌ ஹிந்தியில்‌ ராமாயணக்‌ கதை படிப்பான்‌. இந்த மாதிரி
யான தலைமை, இந்த மாதிரியான இயக்கம்‌, இந்த மாதிரியான வேலை
ஆகியவற்றிலிருந்தா புரட்சி தோன்றும்‌? யார்‌ இதை அண்ணாவுக்குப்‌
போதித்தது? நான்‌ ஒருவிதமான அபராதமும்‌ செய்யவில்லை. என்‌
கடமையைத்தான்‌ செய்தேன்‌. நான்‌ சாட்சி சொல்லாமல்‌ இருந்‌
தாலும்‌ வேறு யாராவது சொல்லியிருப்பார்கள்‌. சர்க்காருக்குச்‌ சாட்சி
சொல்வதற்குத்‌ தேவையான மனிதர்களுக்குக்‌ குறைவே இல்லை. நான்
எனது அரசியல்‌ நம்பிக்கையின்‌ அடிப்படையில்‌ கடமை என்கிற
பொறுப்பில்‌ சாட்சி சொன்னேன்‌. மற்றவர்கள்‌ பணத்தாசையில்‌
சொல்லியிருப்பார்கள்‌. இது தான்‌ வித்தியாசம்‌. அண்ணாவிடம்‌
இதைப்பற்றி மனம்‌ திறந்து பேச மட்டும்‌ முடிந்திருந்தால்‌? ஊஹும்‌.
பயனற்று இருந்திருக்கும்‌. நான்‌ என்னவெல்லாமோ சொல்லுவேன்‌.
அண்ணா பொறுமையாக நடுவிலே புன்முறுவலுடன்‌ கேட்டுக்‌
கொள்வான்‌. அதிகமாகப்‌ போனால்‌ சில வார்த்தைகள்‌ நடுவில்‌
சொல்லுவான்‌. இந்த வார்த்தைகள்‌ என்‌ வாதங்களைக்‌ குழப்பி
விட்டுவிடும்‌. அவனது இடக்‌ கன்னத்துக்‌ குழியுடன்‌ கூடிய புன்முறுவல்‌
தோன்றிய உடனேயே எனக்குப்‌ புரிந்து விடும்‌, என்னுடைய அதி
தீட்சண்யமான தர்க்கவாதம்‌ அவனுடைய அசைக்க முடியாத சித்தாந்‌
தத்தின்‌ மேல்‌ ஒரு சிறிய கீறல் கூட ஏற்படுத்தவில்லை என்று. என்னை
வாதத்தில்‌ தோற்கடிக்க வேண்டுமென்பதற்காக அல்ல, அந்தப்‌
புன்னகை. என்னை நிராயுதபாணி ஆக்குவதற்காகவேதான்‌. சில
கேள்விகள்‌ மூலம்‌ நான்‌ மிகவும்‌ சாதுரியமாகக்‌ கட்டின தர்க்கக்‌
கோட்டையை அநாயாசமாகத்‌ தகர்த்தெறிந்து விடுவான்‌.

போன வாரம்‌ அண்ணாவைப்‌ பார்த்தபோது இந்தக்‌ கேள்வியை
நான்‌ கேட்கவில்லை. விவாதத்தில்‌ தோற்றுப்‌ போய்‌ விடுவேனோ
என்ற பயத்தினால்‌ அல்ல. சங்கோசத்தினால்‌ தான்‌. இது ஒரு அபராதி
யின்‌ மனத்தில்‌ எழும்‌ சங்கோசமா? இல்லை. நான்‌ ஒரு விதமான
அபராதமும்‌ இழைக்கவில்ல. ஆகவே அபராதியின்‌ மனத்திலிருந்து
உதிக்கக்‌ கூடிய சங்கோசம்‌ எங்கிருந்து வரும்‌? இதையெல்லாம்‌ பற்றி
வியாக்கியானம்‌ செய்வது உசிதமல்ல, நன்றாக இருக்காது. ஆமாம்‌,
இதுதான்‌ என்‌ சங்கோசத்தின்‌ காரணம்‌. கடைசி நேரத்தில்‌
முற்றத்திலிருக்கும்‌ துளசி மாடத்துக்கு அழைத்துச்‌ செல்லப்படும்‌
ஒருவரைப்‌ போய்‌, "உயிலை எங்கே வைத்‌ இருக்கிறீர்கள்‌?" என்று
விசாரிக்க முடியுமா என்ன? ஊஹும்‌. அண்ணாவுக்கு எதையும்‌ புரிய
வைக்க வேண்டிய அவசியம்‌ இல்லை. என்‌ நிலைமையை அவன்‌
சரியாகவே புரிந்து கொள்வான்‌.

காக்கி நிஜார்‌ அணிந்த ஓர்‌ இளைஞன்‌ கேட்டுக்குள்‌ நுழைகிறான்‌.
அஸிஸ்டன்ட்‌ ஜெயிலர்‌ ராத்திரி ரவுண்டில்‌ போகிறான்‌ போலும்‌.

போன வாரம்‌ அண்ணாவைப்‌ பார்க்கப்‌ போயிருந்தேன்‌. அவன்‌
ஸெல்லில்‌ கூடவே ஒரு ஸி. ஐ.டி. ஆள்‌, வார்டர் ஒருவன்‌ முன்னாலேயே
அங்கு நின்று கொண்டிருந்தான்‌. இவர்கள்‌ முன்னால்‌ அதிகமாக
என்ன பேச முடியும்‌? கையில்‌ ஒரு கைக்குட்டையில்‌ ஏதோ பழங்களைக்‌
கட்டி எடுத்துக்‌ கொண்டு போயிருந்தேன்‌. உள்ளே போகும்‌ சமயம்‌
ஸி.ஐ.டி. கேலியாகக்‌ கேட்கிறான்‌: "என்ன ஸார்‌, அதுக்குள்ளே
பாம்‌, கீம்‌' ஒண்ணுமில்லையே? கடைசிலே நம்ம வேலை போயிடும்‌,
ஆமாம்‌. இப்போதெல்லாம்‌ இந்த ஊர்லே வங்காளிகளின்‌ நிலைமை
தான்‌ உங்களுக்குத்‌ தெரியுமே? வேண்டுமென்றே இந்த டிபார்ட்‌
மெண்டில்‌ நான்‌ வேலை தேடிக்‌ கொள்ளவில்லை" என்றான்‌ .

நான்‌ கைக்குட்டையை அவிழ்த்துக்‌ காட்ட முயற்சி செய்தபோது,
"வேண்டாம்‌, வேண்டாம்‌, சும்மாச்‌ சொன்னேன்‌. மனுஷாளுக்கு
மனுஷா வித்தியாசம்‌ தெரியாதா என்ன? உங்களைத்‌ தான்‌ எனக்கு
நன்றாகத்‌ தெரியுமே?!" என்றான்‌. ஆகவே ஸி.ஐ.டி. கூட என்னை நம்பு
கிறான்‌. இதைவிட அரசியலில்‌ இருக்கும்‌ ஒருவனுக்கு வேறு என்ன
சான்று இருக்க முடியும்‌? இந்தப்‌ பாக்கியத்துக்கு நான்‌ தயாராக இல்லை.
அண்ணாவுக்கு எதிராகச்‌ சாட்சி சொன்ன பிறகு இவர்களுக்கு என்மேல்‌
இருந்த சந்தேகங்கள்‌ எல்லாம்‌ விலகிப்‌ போய்விட்டன.

அண்ணா ஸெல்லின்‌ கம்பிகளுக்குப்‌ பின்னால்‌ நின்று கொண்டிருக்கிறான்‌.
தலைமயிர்‌ கலைந்து கிடந்தது; மிகவும்‌ இளைத்துப்‌ போயிருக்கிறான்‌. மூக்கு
கூர்மையான வாளைப்‌ போல்‌ உயர்ந்து நிமிர்ந்து நிற்கிறது. உடம்பு
என்னவோ முன்பிருந்ததைவிட வெளிறி இருக்கிறது. கை, கால்களில்‌
எல்லாம்‌ சிரங்கு வந்து ஆறின தழும்புகள்‌. புன்னகை மலர்ந்த முகம்‌.
ஆவல்‌ நிறைந்த மெல்லிய அன்புப்‌ பார்வை என்‌ தயக்கத்தை
எல்லாம்‌ விரட்டி விட்டது. முதலில்‌ அவனே பேசினான்‌. "கைக்குட்டை
யில்‌ என்னடா?" பேச்சு ஆரம்பிப்பதில்‌ ஏற்படக்கூடிய சங்கோசத்‌
தைத்‌ தகர்த்து விட்டான்‌. "பெரியம்மா கொடுத்தனுப்பியிருக்கிறாள்‌ "
என்றேன்‌.

"அப்படியா? எப்படியிருக்கா பெரியம்மா? ஏதாவது சொல்லி
அனுப்பினாளா?"

முதலில்‌ நினைத்தேன்‌--பெரியம்மா ஸ்நான பானங்களையெல்லாம்‌
நிறுத்திவிட்டாள்‌ என்கற விஷயத்தைச்‌ சொல்லிவிடுவோம்‌ என்று.
பிறகு 'வேண்டாம்‌' என்று தோன்றிற்று. அண்ணாவின்‌ இளகிய மனத்‌
தின்‌ மேல்‌ அநாவசியமாக இன்னொரு பாரத்தை ஏன்‌ போட வேண்டும்‌
என்று நினைத்து, "இருக்கிறாள்‌. அடிக்கடி உன்னைப்‌ பற்றிப்‌ பேசுகிறாள்‌!
என்றேன்‌. அவன்‌ முகத்திலிருந்து நான்‌ ஏதோ மறைக்கிறேன்‌ என்பதை
அவன்‌ புரிந்துகொண்டு விட்டான்‌ என்பதை உணர்ந்தேன்‌. ஸி.ஐ.டி.
மனிதன்‌ சொன்னான்‌: "வேணும்‌ என்றால்‌ கதவைத்‌ திறக்கச்‌ சொல்லு
கிறேன்‌. உள்ளே போய்‌ உட்கார்ந்து கொள்ளுங்களேன்‌" என்றான்‌.

நான்‌ "வேண்டாம்‌" என்றேன்‌. இருந்தாலும்‌, வார்டர் கதவைத்‌
திறந்து விட்டான்‌. நான்‌ உள்ளே போய்‌ அண்ணாவுடன்‌ ஜமக்காள த்தில்‌
உட்கார்ந்தேன்‌. அன்று நானாகவே ஒரு கேள்விகூடக்‌ கேட்க முடிய
வில்லை. எப்படியோ வார்த்தைகள்‌ ஓடி ஒளிந்து கொண்டு விட்டன.
அண்ணாவுக்கு என்‌ நிலை நன்றாகத்‌ தெரிந்து விட்டது. அவனே என்னை
எத்தனை விஷயங்கள்‌ கேட்டான்‌! நான்‌ பதில்‌ மட்டும்‌ சொல்லிக்‌
கொண்டிருந்தேன்‌. திரும்பும்‌ சமயம்‌ அண்ணா கேட்டான்‌: "அம்மா
வைப்‌ பார்த்துவிட்டுப்‌ போ." இது தான்‌ என்னிடம்‌ அண்ண சொன்ன
கடைசி வார்த்தை. அவனுடைய இந்தக்‌ கடைசிக்‌ கோரிக்கையைக்‌
கூட என்னால்‌ நிறைவேற்ற முடியவில்லை. அம்மா அழுது, அழுது என்ன
செய்வாளோ என்று நினைத்தாலே என்‌ உடல்‌ நடுங்குகிறது. இவ்வளவு
என்னைப்‌ புரிந்து கொண்டிருக்கும்‌ அண்ணாவுக்கு, நான்‌ எப்படி அம்மா
வைப்‌ பார்க்க முடியும்‌ என்று புரியவில்லை. அவனுக்குத்‌ தெரியும்‌
எனக்கு எது பிடிக்கும்‌ எது பிடிக்காது என்று. ஒரு தடவை எனக்குப்‌
பிடித்த மாதிரி ஒரு கவிதை எழுதிக்‌ கொடு என்று கேட்டேன்‌. அழுது
புரளும்‌ பாட்டுக்கள்‌ எனக்குப்‌ புரியாது, பிடிக்காது. ஆகவே எனக்குப்‌
புரியற மாதிரி ஒரு கவிதை எழுதிக்‌ கொடுத்தான்‌ .

மேலும்‌ ஞாபகம்‌ இல்லை. முழுக்‌ கவிதையும்‌ ஒரு காலத்தில்‌ எனக்கு
மனப்பாடமாக இருந்தது. இரண்டு வருடங்களில்‌ எத்தனை மாறு
தல்கள்‌ என்னிடத்தில்‌? அண்ணாவின்‌ நிழலிலிருந்து என்னை விடுவித்துச்‌
கொள்ள எவ்வளவு முயன்றேன்‌! அதனால்‌ தான்‌ என்‌ உள்‌ மனம்‌ நன்கு
கற்றுணர்ந்த இந்தக்‌ கவிதையை ஞாபகத்திலிருந்து அழித்து விட்டது
போலும்‌. இந்தக்‌ கவிதையை அம்மாவின்‌ அறைக்குப்‌ பக்கத்தில்‌
இருந்த வராந்தாச்‌ சுவரில்‌ மாட்டி வைத்திருந்தேன்‌. இப்போது
கூட அங்கேயே இருக்கிறதோ என்னவோ, யாருக்குத்‌ தெரியும்‌?
இத்தனை நாள்‌ இந்த விஷயத்தை மறந்து கூடப்‌ போயிருந்தேன்‌. இந்தத்‌
தடவை கட்டாயம்‌ போய்‌ அதைத்‌ கேடி எடுக்க வேண்டும்‌.

"தூங்கல்லிங்களா பாபுஜி?"

குவாட்டர்ஸிலிருந்து சுபேதார்‌ திரும்பி வந்து விட்டான்‌. அவனு
டைய முகம்‌, கண்களையெல்லாம்‌ பார்த்தால்‌ கொஞ்சம்‌ தூங்கிவிட்டு
வந்திருக்கிறான்‌ என்று தெரிகிறது. சட்டென்று எழுந்து உட்கார்ந்தேன்‌.

"உட்காருங்க, உட்காருங்க, கொஞ்ச நேரம்‌ நிம்மதியாக இருங்க"
என்கிறான்‌ .

யாருடனும்‌ பேச வேண்டும்போல்‌ இல்லை, சுபேதார்‌ கேட்டுக்குள்‌
நுழைகிறான்‌. ஆபீஸ்‌ அறைப்‌ பக்கம்‌ போகிறான்‌. ராத்திரி விரித்த
படுக்கையைச்‌ சுருட்டி வைக்கிறான்‌ போலும்‌. அண்ணா இப்போது
என்ன செய்து கொண்டிருப்பான்‌? ஒருவேளை கடிதம்‌ எழுதிக்‌ கொண்‌
டிருக்கலாம்‌. கட்டாயம்‌ சில கடிதங்களாவது எழுதி வைத்துவிட்டுப்‌
போவான்‌. நிஹால்‌ சிங்கிடம்‌ பணம்‌ கொடுத்தேனே, அண்ணாவுக்கு
நோட்புக்‌, பென்சில்‌ வாங்கிக்கொடு என்று. வாங்கிக்‌ கொடுத்தானோ
இல்லையோ, யாருக்குத்‌ தெரியும்‌? கொடுத்திருந்தாலும்‌ ஸெல்லில்‌
இவற்றை வைத்துக்‌ கொள்வது கஷ்டம்‌, நிச்சயமாகத்‌ தினமும்‌
சர்ச்சை நடக்கும்‌. எழுதுவதற்கு வசதி இருந்தாலும்‌ அண்ணா மற்ற
வங்கள்‌ மாதிரி கடிதங்கள்‌ எழுதி வைத்துவிட்டுப்‌ போக மாட்டான்‌!

என்ன அதிசயப்‌ பிறவி! எந்தக்‌ காரியங்கள்‌ நல்லதல்ல, செய்யக்‌
கூடாதது, அசிங்கம்‌ என்று நினைக்கிறான்‌ என்று கூட என்னால்‌ நிச்சயப்‌
படுத்த முடிவதில்லை. கேள்விப்பட்டிருக்கிறேன்‌--மரண தண்டனை
நிறைவேற்றவிருக்கும்‌ தினத்துக்கு முன்‌ இரவு மேரி அன்டோலியட்டின்‌
தலைமயிரெல்லாம்‌ நரைத்துவிட்டது என்று. நரைத்த மயிருடன்‌
அண்ணாவைக்‌ கற்பனை செய்துகூடப்‌ பார்க்க முடியவில்லை. அப்படி
ஆனால்‌ கூட அண்ணா, கவலையற்றுத்‌ தூங்குவான்‌. ஸர்‌ வால்டர்‌ ராலே
தலையை வெட்டுக்கல்லில்‌ வைப்பதற்கு முன்‌ சிரச்சேதம்‌ செய்பவரிடம்‌
தமாஷாகச்‌ சொன்னானாம்‌: "இதோ பாரு தம்பி, நான்‌ கஷ்டப்பட்டு
வளர்த்த தாடியை வெட்டித்‌ தள்ளிவிடாதே" என்று.

முன்பெல்லாம்‌ இது மிகையான கதை என்று எனக்குத்‌ தோன்றும்‌.
அண்ணா சம்பந்தப்பட்ட வரை இத்தகைய நடத்தை மிகையானது
அல்ல. மேடை ஏறுவதற்கு முன்பு அரசியல்‌ கைதிகளின்‌ நடத்தை
பற்றிப்‌ பலவிதமாக கேள்விப்பட்டிருக்கிறேன்‌. ஒருவன்‌ மூர்ச்சை
அடைந்து விழுந்துவிட்டான்‌. மற்றொருவன்‌ சூப்பிரண்டைத்‌ திட்டி
னான்‌; இன்னும்‌ ஒருவன்‌ கடவுளைச்‌ சபித்தான்‌; மற்றொருவன்‌ கடவுளைத்‌
துதித்தான்‌; ஒருவன்‌ பிரசங்கம்‌ செய்ய முயற்சி செய்தான்‌; மற்று
மொருவன்‌ 'ஸர்‌ஃபரோஷ்கா தமன்னா" என்ற பாட்டைப்‌ பாடிக்‌
கொண்டே படிகள்‌ ஏறித்‌ தூக்கு மேடையில்‌ ஒருவிதமான சலனமுமில்‌
லாமல்‌ நின்றான்‌. அண்ணாவுக்கு இவை எல்லாம்‌ ஏதோ ஒரு விதத்தில்‌
'நாடக பாணி' நடத்தையாகப்‌ படும்‌. இது மாதிரி ஒன்றுமே செய்ய
மாட்டான்‌. அவனுக்கே உரித்தான மென்மையும்‌ பரிகாசமும்‌
கலந்த புன்னகையுடன்‌ இருப்பான்‌. அவனது இந்த ஏளனத்துக்கு
முன்‌ சூப்பிரண்டின்‌ கண்கள்‌ கீழே இறங்கிவிடும்‌. மாஜிஸ்ட்ரேட்டின்‌
விழிகள்‌ வேறொரு பக்கம்‌ திரும்பிவிடும்‌. ஜெயிலர்‌ அநாவசியமாக,
கையிலிருக்கும்‌ கடிகாரத்தில்‌ மணி பார்ப்பதற்காக டார்ச்சை ஏற்றி
அணைத்துக்கொண்டே இருப்பான்‌. ஏகோ கொஞ்சம்‌ 'ரெமிஷன்‌'
கிடைக்கும்‌ என்ற ஆசையிலும்‌, ஐந்து ரூபா பணத்துக்காகவும்‌ தூக்குக்‌
கயிற்றை இழுக்கும்‌ ஈனப்‌ பணியை ஏற்றுக்கொண்ட கைதியின்‌
நெஞ்சங்கூடப்‌ படபடக்கும்‌. வேறுவிதமாக அண்ணா நடந்துகொள்‌
வான்‌ என்று என்னால்‌ நினைக்கக்கூட முடியாது.

கட்‌! கட்‌! கட்‌! கேட்டின்‌ இரண்டாவது மாடியிலிருந்து யாரோ
படியிறங்கி வரும்‌ சப்தம்‌. தன்‌ சக்தியிலே திளைத்துக்‌ கொண்டிருக்கும்‌
கண்மூடித்தனமான இறுமாப்புக்கொண்ட மனிதனின்‌ நடை--ஏ
பூமியே! தெரிந்து கொள்‌, இந்தக்‌ காணி நிலத்தில்‌ வேறு யாருடைய
சக்தியோ ஆவேசமோ செல்லாது. இங்கு நான்தான்‌ எல்லாருக்கும்‌
மேலானவன்‌' என்ற உணர்வு. வெகு நேரமாகவே இந்த நடை
எழுப்பும்‌ ஒலியை எதிர்நோக்கிக்‌ கொண்டிருக்கிறேன்‌. கடைசியில்‌
காக்கி ஜெயில்‌ உடை தரித்த வாட்டசாட்டமான ஒரு மனிதர்‌ இறங்கி
வருகிறார்‌. கேட்டில்‌ நிற்கும்‌ ஆயுதபாணியான வார்டா்‌ இரு பாதங்‌
களையும்‌ சேர்த்துக்‌ கொண்டு 'ஸல்யூட்‌' அடிக்கிறான்‌. பிறகு நிமிர்ந்து
'அட்டென்ஷன்‌' நிலையில்‌ நிற்கிறான்‌. உள்ளிலிருக்கும்‌ வார்டர்கள்‌
'சலாம்‌' செய்துவிட்டு கேட்டைத்‌ திறக்கிறார்கள்‌. சுபேதார்‌
கேட்டிற்கு முன்னால்‌ நிற்கிறான்‌ . கருப்பும்‌ வெள்ளையுமாக மாறியிருக்கும்‌
அவன்‌ முன்பற்கள்‌ வெளிவந்து நிற்கின்றன. பல்லிளித்துக்‌
'கோஷாமத்‌' பண்ணிச்‌ சரி கட்டும்‌ முயற்சி நன்றாகத்‌ தெரிது.
சுபேதார்‌ ஸலாம்‌ செய்ய, ஜெயிலர்‌ கேட்கிறார்‌; "எல்லாம்‌ சரியாக
இருக்கிறதா?" என்று.

சுபேதார்‌ சொல்கிறான்‌: "ஹாங்‌ ஹுஜுர்‌"- ஏதோ இரவு முழு
வதும்‌ இதற்கான ஏற்பட்டுகளைச்‌ செய்து களைத்தவன்‌ மாதிரி.

ஜெயிலரின்‌ பார்வை ட்ராலி லைனுக்கு அருகில்‌ கிடக்கும்‌ சாணிமேல்‌
விழுகிறது. தம்‌ பாதத்தால்‌ அதைத்‌ இருப்பிவிட்டு, தம்‌ பூட்ஸைப்‌
பார்க்கிறார்‌. முகந்தில்‌ எரிச்சல்‌ ஏறுகிறது. சுபேதார்‌ பயம்‌ கலந்த
பார்வையுடன்‌ ஜெயிலரின்‌, பூட்ஸைப்‌ பார்க்கிறான்‌. அப்பா! அதில்‌
சாணி ஓட்டிக்கொள்ளவில்லை. அவன்‌ நிம்மதியுடன்‌ மூச்சு விடுகிறான்‌ .

ஜெயிலர்‌ கேட்கிறார்‌: "இந்தச்‌ சாணி ஏன்‌ அப்புறப்படுத்‌ கப்பட
வில்லை?"

"ஹுஜுர்‌, கைதி ஒருவரும்‌ கிடைக்கவில்லை."

"ஏன்‌? கேட்‌ மூடின பிறகு மாடு உள்ளே வந்திருக்க முடியாதே?"

மேலும்‌ ஒன்றும்‌ சொல்லத்‌ தேவையில்லை. உள்ளேயிருக்கும்‌
வார்டர்‌ இந்தக்‌ காரியத்தைத்‌ தானே அவசர அவசரமாகச்‌ செய்ய
முற்படுகிறான்‌. இன்று சுபேகாரின்‌ நல்ல நாள்‌ இல்லை. விடியற்காலை
யிலேயே இந்த அபசகுனம்‌. உள்‌ கதவைக்‌ திறக்கச்‌ சொல்லி உள்ளே
நுழைகிறார்‌ ஜெயிலர்‌ துரை. போகும்போது சொல்லிவிட்டுப்‌
போகிறார்‌: "உள்ளே எப்படி இருக்கும்‌ என்று போய்ப்‌ பார்த்துவிட்டு
வருகிறேன்‌. உங்கள்‌ மேல்‌ எந்தப்‌ பொறுப்பையும்‌ போட்டுவிட்டு
நிம்மதியாக இருக்கமுடியுமா என்ன? துரையின்‌ அறை, என்னுடைய
ஆபீஸ்‌ அறை இரண்டும்‌ சுத்தமாக இருக்கிறதா என்று பார்த்து வை."

'கட்டாயமா ஹுஜுர்‌! ஒண்ணுமே சொல்லத்‌ தேவையில்லீங்க.
எல்லாம்‌ சரியா இருக்குங்க.'

சுபேதார்‌ வார்டர்‌ பக்கம்‌ திரும்பி, "என்னடா ஆந்தை மாதிரி
முளிச்சுக்கிட்டு நிக்கறே? போடா, போய்‌ துரை ரூமைச்‌ சுத்தம்‌
செஞ்சாச்சா இல்லையான்னு பார்‌. இந்தப்‌ புதுப்‌ புது ஆளுங்களை
வெச்சுக்கிட்டு லேலை வாங்கறது பெரிய எளவு! இந்தக்‌ காங்கிரஸ்‌
தொல்லை வந்தாலும்‌ வந்திச்சு, குடியானவன்‌, மாட்டு வண்டிக்காரன்‌,
ஆடு மேய்க்கிறவன்‌ எல்லாரும்‌ இங்கே வந்து சேர்ந்து விட்டானுவ.
இவங்களுக்கோ ஒரு வேலையும்‌ தெரியாது. நாம சொல்ற வார்த்தை
ஒரு எளவும்‌ புரியாது. உயிரு போவுது."

கீழேயிருந்து மேலே வரை, இவர்கள்‌ எல்லாரும்‌ தங்கள்‌ கீழ்‌
இருக்கும்‌ ஊழியர்களை இப்படித்தான்‌ நடந்துகிறார்கள்‌ .

நாலு மணி அடிக்கிறது. மறுபடியும்‌ புது வார்டர்களின்‌ அணி
வருகிறது. ஒவ்வோர்‌ அணியிலும்‌ 22 பேர்‌. பழைய காட்சி மறுபடியும்‌
நடக்கிறது. ஒரே ராத்திரியில்‌ இது எல்லாம்‌ எனக்கு மனப்பாடம்‌
ஆகிவிட்டது. ரெயில்வே ஸ்டேஷன்‌ பிளாட்பாரம்‌ மாதிரி--பல
மக்கள்‌ வண்டியிலிருந்து இறங்குகிறார்கள்‌, சிலர்‌ ஏறுகிறார்கள்‌--ஒரே
சப்தம்‌, குழப்பம்‌--பிறகு நிசப்தம்‌. முன்பு இருந்த மாதிரியே--அண்ணா
கம்பிகளின்‌ பக்கத்தில்‌ நின்றுகொண்டு தன்‌ கடைசி விநாடிகளை எதிர்‌
பார்த்துக்கொண்டு இருக்கிறானோ? இப்பொழுது நாலு மணி
அடித்ததே, இது அவன்‌ காதிற்கு எட்டியிருக்குமா? கேட்‌ டவரிலிருந்து
கிளம்பும்‌ இந்தச்‌ சப்த அலைகள்‌ வாயுமண்டலத்தை அசைத்துக்‌
கொண்டு 'கண்டெம்ட்‌ ஸெல்‌' வரை போகும்‌ என்றால்‌, என்னுடைய
எண்ண அலைகளையும்‌ அண்ணாவிடம்‌ சேர்த்து விடுமா? கடைசி
நிமிஷத்தில்‌ அண்ணா யாரைப்பற்றி நினைத்துக்‌ கொள்வான்‌? அம்மா
வையா, பெரியம்மாவையா அல்லது என்னையா?--எதற்காக என்னை
நினைத்துக்‌ கொள்ள வேணும்‌? கட்டாயம்‌ நினைத்துக்‌ கொள்வான்‌.

அவன்‌ சிந்தனையில்‌ சிறிதளவு பழிப்பும்‌ துக்கமும்‌ இருந்தாலும்‌ என்‌
பேரில்‌ அபிமானந்தான்‌ நிரம்பி வழியும்‌. தர்க்க நியாயங்களுக்கு
எல்லாம்‌ அப்பாற்பட்டது இது. இதற்குப்‌ பிறகு பூர்ணியாவில்‌ நான்‌
தங்குவது என்பது முடியாத காரியம்‌. பெரியம்மாவுக்கு முகத்தை
எப்படிக்‌ காட்டுவேன்‌? பக்கத்து வீட்டுக்காரர்களைத்‌ தாண்டி எப்படிப்‌
போக முடியும்‌? சாட்சி கொடுத்த பிறகு இத்தனை நாட்கள்‌ ஏதோ
ஒரு மாதிரி ஓட்டியாயிற்று. ஆனால்‌ அம்மாவின்‌ முன்னால்‌ போவது-
இனிமேல்‌ நடக்காத காரியம்‌. அண்ணாவின்‌ கடைசி நாளின்‌ இந்தச்‌
சித்திரம்‌--ஏதோ எதிர்பாராத, திடீரென்று தோன்றியது அல்ல.
சென்ற சில மாதங்களாகவே இந்த நாளுக்காகத்‌ தயாராக இருந்து
கொண்டு வந்திருக்கிறேன்‌. சமயாசமயம்‌ என்று இல்லாமல்‌ இந்தச்‌
சித்திரம்‌ என்‌ மனத்தை அமுக்கிக்‌ கொண்டிருக்கிறது.

ஒரு காலத்தில்‌ "பாகுர்‌ மர்டர்‌ கேஸ்‌" பற்றிய செய்தியைப்‌ பற்றி
எல்லாப்‌ பத்திரிகைகளிலும்‌ படித்து விட்டு அம்மா, அண்ணா இரண்டு
பேருக்கும்‌ விவரமாகச்‌ சொல்லியிருக்கிறேன்‌. அம்மா சொல்லுவாள்‌:
"ஐயோ! என்ன கண்றாவி! அண்ணனுக்கும்‌ தம்பிக்கும்‌ இடையே
இப்படியும்‌ ஒன்று நடக்குமா?" என்று. இன்று? இவ்வளவு நாட்கள்‌
சாதாரண மக்கள்‌ என்னைப்பற்றி என்ன நினைக்கிறார்கள்‌ என்பதைப்‌
பற்றிப்‌ பொருட்படுத்தியதில்ல. ஆனால்‌ இன்று மட்டும்‌ ஏன்‌ என்‌
நெஞ்சம்‌ வெடித்துப்‌ போகிறது? பொது ஜன அபிப்பிராயத்தை
உதறித்‌ தள்ளிவிட முடியும்‌. ஆனால்‌ அம்மாவின்‌ நெஞ்சுக்குள்ளேயே
வெதும்பும்‌ ஏக்கம்‌, வேதனை நிரம்பிய ண்கள்‌. பெரியம்மாவின்‌
வார்த்தைகளில்‌ வடிக்கப்படாத கண்டனம்‌ இவற்றை என்னால்‌ நேரில்‌
தாங்க முடியாது. ஏன்‌ முடியாது? Sentimental nonsense!

வேதனையால்‌ கசக்கிப்‌ பிழியப்படும்‌ சமூகத்துக்குச்‌ செய்யவண்டிய
பணிகள்‌ கணக்கில்லாமல்‌ எனக்கெதிரில்‌ குவிந்து கிடக்கின்றன. யுகம்‌
யுகமாகச்‌ சேர்ந்திருக்கும்‌ கண்ணீரைத்‌ துடைக்கும்‌ பொறுப்பை ஏற்றுக்‌
கொண்ட ஒருவன்‌, குறுகிய தனது வீட்டிலிருப்பவர்‌ கண்களிலிருந்து
விழும்‌ ஒரிரண்டு வெப்பக்‌ கண்ணீர்த்‌ துளிகளுக்காகக்‌ கவலைப்பட
முடியுமா என்ன? இத்துளிகளைக்‌ கதர்ப்‌ புடைவைத்‌ தலைப்பால்‌
துடைத்துக்‌ கொண்டு விட முடியும்‌. நைந்துபோன தலையணை, அல்லது
ஓர்‌ அழுக்குத்‌ துணி இந்த ஒரு siல கண்ணீர்த்‌ துளிகளைக்‌ கொதிக்கும்‌
மணலைப்‌ போல்‌ இழுத்துக்‌ கொண்டுவிடும்‌. இவற்றுக்காக நான்‌ பின்‌
தங்க முடியுமா என்ன? ஏற்கெனவே நான்‌ எனது வருங்காலத்தைப்‌
பற்றிக்‌ கவலைப்பட்டுக்‌ கொண்டிருக்கிறேன்‌. எனக்கு என்ன ஆகும்‌
என்பது தான்‌ அண்ணாவுக்கு என்ன ஆகும்‌ என்பதை விட எனக்கு
முக்கியம்‌.

கனையாலாலின்‌ மரித்த முகத்தின்‌ போட்டோ ஞாபகம்‌ வருகிறது.
அண்ணாவையும்‌ இரும்பு ஸ்டெரட்சரில்‌ படுக்க வைப்பார்களோ?
கண்கள்‌ இரண்டும்‌ பாதி திறந்திருந்தன. கடைசி மூச்சைக்‌ கஷ்டப்‌
பட்டு இழுக்கும்‌ முயற்சியினால்‌ முகம்‌ அசிங்கமாகி விடவில்லை. கண்‌
விழிகள்‌ பிதுங்கி வெளியில்‌ வரவில்லை. சாந்தமாக உறங்கும்‌ நிலை.
கழுத்து மாத்திரம்‌ வீங்கியிருந்தது.

ஜெயில்‌ டாக்டர்‌ அகோர்‌ பாபு ஜெயில்‌ கேட்டுக்குள்‌ நுழைகிறார்‌.
அவசரமாக வந்த சிரமத்தில்‌ மூச்சு வாங்குகிறது. சுற்றிப்‌ பார்ப்ப
தற்கு அவகாசம்‌ இல்லை. ஜெயிலில்‌ ஐந்து அல்லது ஆறு டாக்டர்கள்‌
இருக்கிறார்கள்‌ என்று நினைக்கிறேன்‌. ஆனால்‌ பெரிய டாக்டர்‌ சிவில்‌
சர்ஜனுக்கு டவுனில்‌ வீடு. இங்கு அவருக்குக்‌ குவாட்டர்ஸ்‌ கிடையாது.
ஏனென்றால்‌ சண்டைக்கு முன்னால்‌ சிவில்‌ சர்ஜன்‌ தான்‌ ஜெயில்‌
சூப்பிரண்டாகவும்‌ வேலை பார்ப்பது வழக்கம்‌. அகோர்‌ பாபு எதற்காக
இப்பொழுது வந்திருக்கிறார்‌? சுபேதார்‌ கேட்டான்‌. "டாக்டர்‌ பாபு,
நீங்க இப்போ எதற்காக?"

சும்மா தான்‌ வந்தேன்‌.

சுபேதாருக்கு நிஜமான காரணம்‌ புரிந்து விட்டது. இன்று எல்லா
ருக்குமே துரைக்கு முன்னால்‌ தங்களுடைய கடமை உணர்ச்சியைக்‌
காட்டிக்‌ கொள்ள வேண்டும்‌ என்ற ஆர்வம்‌. அகோர்‌ பாபுவுடன்‌
எனக்குப்‌ பரிசயம்‌ உண்டு. நல்ல வேளை, அவர்‌ கண்‌ என்‌ மேல்‌ விழ
வில்லை. இல்லையென்றால்‌ ஏதாவது கேட்டுக்கொண்டு உட்கார்ந்து
விடுவார்‌. ஆபீஸ்‌ ரூமுக்குள்‌ நுழைகிறார்‌. ஜெயிலர்‌ துரை திரும்பி
வந்து விட்டார்‌. அவர்‌ அறையில்‌ விளக்கு எரிகிறது. ஃபான்‌ சுற்று
கிறது. நிஜார்‌, வெள்ளை : அரைக்கைச்‌ சட்டை அணிந்து கொண்டு
சூப்பிரெண்ட்‌ துரை வந்து சேர்ந்து விட்டார்‌. கூடவே வெள்ளையும்‌
ப்ரவுனுமாகக்‌ கலந்த கலரில்‌ ஒரு புல்‌ டொரியர்‌. வார்டர்கள்‌ முகத்தில்‌
கவலை, 'ஸல்யூட்‌', 'அட்டென்வஷன்‌'. நாய்‌ உள்ளே நுழையு
முன்னால்‌ ஒரு தடவை, என்ன நினைத்துக்‌ கொணடதோ என்னவோ,
என்‌ பக்கம்‌ வந்து விட்டுத்‌ திரும்பிப்‌ போய்விட்டது. உள்ளேயிருக்கும்‌
வார்டர், நாய்க்காகக்‌ கதவைப்‌ பாதி திறந்து வைத்து விட்டுக்‌ காத்துக்‌
கொண்டிருக்கிறான்‌. துரையை விட அவருடைய நாயின்‌ மேல்‌ ஜெயில்‌
ஊழியர்களின்‌ பக்தி சிரத்தைக்குக்‌ குறைவில்லை. இதைக்‌ காட்டுவதற்கு
எல்லாரும்‌ முயற்சி செய்து கொண்டிருக்கின்‌றனர்‌. ஜெயிலர்‌ துரை
தம்‌ ரூமிலிருந்து வெளியே வந்து சூப்பிரண்ட்‌ துரையை வரவேற்கிறார்‌.
அகோர்‌ பாபுவும்‌ வந்து நிற்கிறார்‌. சுபேதார்‌, துரையின்‌ கெளரவத்‌
துக்குப்‌ பங்கம்‌ வராமல்‌ தம்‌ உடலை ஒடுக்கிக்‌ கொண்டு சற்றுத்‌
தொலைவிலேயே நிற்கிறான்‌. துரை சிரித்துக்‌ கொண்டு ஏதோ கதை
சொல்லிக்‌ கொண்டிருக்கிறார்‌. எதையோ நினைத்துக்‌ கொண்டு
கையில்‌ இருக்கும்‌ டார்ச்சை ஏற்றி அணைத்துக்‌ கொண்டிருக்கிறார்‌ .

நாய்‌, ஆபீஸ்‌ ரூம்‌, பாஸேஜ்‌ என்று இங்கும்‌ அங்குமாகப்‌ போய்க்‌
கொண்டிருக்கிறது. ஓரத்தில்‌ இருக்கும்‌ பந்தங்களை முகர்ந்து பார்த்து
விட்டு, துரையிடம்‌ வந்து ஏதோ சொல்லி விட்டுப்‌ போவது போல்‌
இருக்கிறது.

திடீரென்று இரவின்‌ நிசப்தத்தைத்‌ தகர்த்தெரிந்து கொண்டு
மோட்டார்‌ லாரியின்‌ ஹாரன்‌ சப்தம்‌. கிட்டவே வருகிறது-
"போங்‌, போங்‌' ' எவ்வளவு உரக்கக்‌ கேட்கிறது! அண்ணா, அம்மா,
அப்பா எல்லாருடைய காதிலேயும்‌ விழுந்திருக்க வேண்டும்‌. ஒரு
மோட்டார்‌ வேன்‌ கேட்டுக்குக்‌ கொஞ்ச தூரத்தில்‌ வந்து நிற்கிறது.
கதவு திறக்கப்பட்டு, 'ஆர்ம்ட்‌ போலீஸ்‌' ஒருவர்‌ பின்‌
ஒருவராக இறங்கி உள்ளே வருவார்கள்‌ போலும்‌. அபவுட்‌ டர்ன்‌,
ரைட்‌ வீல்‌! ஊஹும்‌, ஒருவரும்‌ இறங்கவில்லை. எல்லாரும்‌ வண்டி
யிலேயே உட்கார்ந்திருக்கின்றனர்‌. டிரைவர்‌ வண்டியின்‌ விளக்கை
அணைத்து விடுகிறான்‌. சாலையும்‌ குவாட்டர்ஸ்களும்‌ மறுபடியும்‌
இருளில்‌ மறைகின்றன. துரையின்‌ நாய்‌ குரைக்கிறது. கம்பிகளின்‌
இடுக்கில்‌ புகுந்து வெளியில்‌ வந்து விட்டது. தன்‌ ராஜ்யத்தில்‌ இருந்த
சாந்தி எப்படிக்‌ குலைக்கப்பட்டு விட்டது என்று கண்டுபிடிப்பதற்காகப்‌
போலும்‌! ஏன்‌ திடீரென்று வெளிச்சம்‌ தோன்ற வேண்டும்‌? பிறகு
ஏன்‌ திடீரென்று அணைந்து போகவேண்டும்‌. இதைப்‌ பரிசலிப்பதற்‌
காகக்‌ கேட்டுக்கு வெளியே வந்திருக்கிறது.

ஆட்சி என்ற சக்கரம்‌ மெதுவாக, ஆனால்‌ நிச்சயமாக, இரவு பகல்‌
என்றில்லாமல்‌ சுற்றிக்‌ கொண்டிருக்கிறது. எப்பொழுதோ, என்றோ,
பல நாட்களுக்கு முன்‌ யாரோ ஒரு துரதிருஷ்டக்காரன்‌, முட்டாள்‌,
தன்‌ தலையை உயர்த்தி இதற்கு எதிராக நிற்கும்‌ பயனற்ற சாகசச்‌
செயலைப்‌ புரிந்தான்‌. அதற்கு பிறகு, இந்த மாதிரி மறுபடியும்‌
நடக்க விடக்‌ கூடாது என்ற உத்தேசத்தில்‌ தேசம்‌ முழுவதும்‌ சிறிதும்‌
பெரியதுமாக இன்னும்‌ பல சக்கரங்கள்‌ சுற்றுமாறு ஏற்பாடுகள்‌
செய்யப்பட்டன. இத்தகைய சம்பவத்தையும்‌ அதன்‌ காரண
புருஷனையும்‌ சின்ன பின்னமாக்கி ஒழித்துக்‌ கட்டும்‌ வரை, ஆட்சியாள
ருக்குச்‌ சாந்தியோ, சுகமோ கிடையாது. இந்த அருந்தலைவன்‌
ஊக்குவித்த, கனவுகள்‌ நிறைந்த, பல இதயங்களை அடித்து நொறுக்கிப்‌
பயத்தால்‌ நிரப்பி, மரத்துப்‌ போக வைத்துவிட வேண்டும்‌ என்பதே
ஆட்சியின்‌ அடங்காத ஆர்வம்‌. போலீஸ்‌ ஸ்டேஷன்‌, இன்ஸ்பெக்டர்‌,
பட்டாளம்‌, ஸெஷன்ஸ்‌ கோர்ட்‌, சர்க்கார்‌ தரப்பு வக்கீல்‌, ஜட்ஜ்‌,
சர்க்கார்‌ தரப்பு சாட்‌சி-நீலு, ஜெயில்‌ ஊழியர்கள்‌-இவை போன்ற
பல வண்ண மணிகளால்‌ புனைந்த சங்கிலி. தாங்கள்‌ முன்‌ கூட்டியே
நிர்ணயித்த லட்‌சியத்தைச்‌ செயல்படுத்துவதற்காகத்தான இந்தச்‌
சங்கிலி. இந்த லட்சியத்தின்‌ கடைசி நேரத்துக்கு இன்னும்‌ எத்தனை
நேரம்‌ பாக்கியிருக்கிறது? தூக்கிலிடுபவனை மட்டும்‌ குற்றம்‌ சாட்டி
என்ன பயன்‌? இந்தக்‌ காட்டுமிராண்டித்தனத்துக்குத்‌ தார்மிகப்‌
பொறுப்பை ஜட்ஜிலிருந்து ஆரம்பித்து வார்டர்‌ வரை எல்லார்‌
பேரிலும்‌ சமமாகச்‌ சுமத்த வேண்டும்‌.

விசேஷஞர்கள்‌ நிறைந்த இன்றைய உலகத்தில்‌ தங்களுக்கு என்று
வகுத்துக்‌ கொண்ட களத்தைத்‌ தாண்டி யாரும்‌ போவதில்லை. ஒரு
யந்திரத்தில்‌ எந்த அம்சம்‌ தனது பொறுப்போ, அதைச்‌ சரிவரப்‌
பார்த்துக்‌ கொண்டாலே போதும்‌. முழு இயந்திரத்தின்‌ பிரம்மாண்ட
மான சக்தி எங்கிருந்து வருகிறது என்ற ஆராய்ச்சியில்‌ வீணாக இறங்கு
வானேன்‌? என்றினிலிருந்து பெல்டிங்‌ வழியாகத்‌ தங்களிடம்‌
வரும்‌ சக்தியின்‌ ஒரு பகுதியை மட்டும்‌ கவனித்துக்‌ கொண்டால்‌
போதும்‌. தன்னிடம்‌ வந்த பாதி தயார்‌ செய்யப்பட்ட கச்சாப்‌
பொருளைத்‌ தனக்கு அடுத்த ஸ்தானத்துக்கு அனுப்பி விட்டல்‌, தன்‌
கடமை முடிந்தது. ஆனால்‌ இவை எல்லாம்‌ ஓர்‌ அசுர ஆட்சியில்‌,
அநாகரிகத்தின்‌ நிர்வாணக்‌ கோலம்‌ என்பதை இதில்‌ சம்பந்தப்பட்ட
எல்லாரும்‌ மூடி மறைக்க முயன்று கொண்டிருக்கின்றனர்‌. ஆனால்‌
இனிமேல்‌ ஒளிவு மறைவு தேவையில்லை என்ற நிலையை வந்தடைந்து
விட்டோம்‌.

புரி ஜகந்நாத ரதம்‌ தனது வேகத்தின்‌ இறுமாப்பிலேயே செல்லும்‌.
யாராவது அபாக்கியசாலி அதன்‌ சக்கரத்தில்‌ மாட்டிக்கொண்டு தவிடு
பொடியாகிப்‌ போனால்‌ அதைப்பற்றி யாரும்‌ கவலைப்படப்‌ பே வதில்லை.

இந்த ஆட்சி என்ற ரதம்‌, வர்க்க சுயநலம்‌ என்ற ஸ்டீம்‌ ரோலர்‌,
சாலையில்‌ மேலும்‌ கீழுமாக எப்போதும்‌ போய்க்‌ கொண்டேயிருக்கும்‌.
சற்றேனும்‌ அது விச்ராந்தியாக இருந்துவிட்டால்‌ புல்‌, பூண்டுகள்‌ தலை
எடுத்துவிடும்‌. ஆசிரமத்துக்கு வந்தடைவதற்கான சாலை அண்ணா
தம்‌ கையாலேயே போட்டது. அதன்‌ இரண்டு பக்கங்களிலும்‌
'ரஜனிகாந்தா'ச்‌ செடிகள்‌ வரிசையாகப்‌ போடப்பட்டிருந்தன. சமயம்‌
கிடைத்த போதெல்லாம்‌ ஒரு மண்வெட்டியை எடுத்துக்கொண்டு
பாதையில்‌ வளரும்‌ புல்‌, பூண்டுகளை அவன்‌ பிடுங்கி எறிந்து
கொண்டிருப்பான்‌. ஒரு வெள்ளைக்‌ கதர்‌ பனியன்‌.

மற்றுமொரு கார்‌ வந்து நிற்கிறது. சீருடை அணிந்த ஒரு சப்ராஸி
கதவைத்‌ திறக்கிறான்‌. கோட்‌, ஹாட்‌ அணிந்த கனவான்‌, வாயில்‌
ஒரு சுருட்டுடன்‌ வெளி வருகிறார்‌. இவர்‌ தான்‌ சிவில்‌ சர்ஜன்‌.
சூப்பிரண்டும்‌ மற்றவர்களும்‌ அவரை வரவேற்கின்றனர்‌.

"நான்‌ லேட்டா என்ன? எனக்காகக்‌ காத்துக்‌ கொண்டிருக்க
வில்லையே?" என்று கேட்கிறார்‌, சிவில்‌ சர்ஜன்‌.

"அதெல்லாம்‌ ஒன்றும்‌ இல்லை. மாஜிஸ்ட்ரேட்‌ இன்னும்‌ வந்து சேர
வில்லை."

சூப்பிரண்ட்‌ துரை தம்‌ ரிஸ்ட்‌ வாட்சைப்‌ பார்க்கிறார்‌. முகத்தில்‌ எரிச்‌
சலின்‌ சாயை. "உள்ளே உட்காருவோம்‌ வாருங்கள்‌." நாற்காலிகள்‌
இழுத்துப்‌ போடப்படும்‌ சப்தம்‌. அறைக்குள்ளிருந்து பேச்சு வார்த்தை
களின்‌ மெல்லிய சப்தம்‌ வருகிறது. மறுபடியும்‌ மோட்டார்‌ ஹாரன்‌
சப்தம்‌. ஒரு வண்டி வந்து நிற்கிறது. அரை நிஜார்‌ அணிந்த ஓர்‌
இளைஞன்‌  வண்டியிலிருந்து குதித்துக்‌ கொண்டு வெளி வருகிறான்‌.
ஒட்டமாக ஜெயில்‌ கேட்டுக்குள்‌ நுழைகிறான்‌. ஜெயில்‌ துரை அவனை
வரவேற்கிறார்‌. "இல்லை, இல்லை. நீங்கள்‌ தாமதம்‌ இல்லை. நாங்கள்‌
தான்‌ சீக்கிரம்‌ வந்துவிட்டோம்‌. டாக்டா்‌, சூப்பிரண்ட்‌ இருவரும்‌
அறையில்‌ உங்களுக்காகக்‌ காத்துக்‌ கொண்டிருக்கிறார்கள்‌. வாருங்கள்‌
உள்ளே உட்காருவோம்‌."

அவர்கள்‌ உள்ளே போகவேண்டிய அவசியமில்லாமல்‌, சூப்பிரண்ட்‌,
சிவில்‌ சர்ஜன்‌ எல்லாரும்‌ ஜெயிலுக்குள்‌ போவதற்குத்‌ தயாராக அறை
யிலிருந்து வெளியே வருகின்றனர்‌. ஒவ்வொருவராக உள்ளே நுழை
கிறார்கள்‌. கதவு உயரம்‌ குறைவு. தலையைக்‌ குனிந்துகொண்டு நுழைய
வேண்டியிருக்கிறது. டில்லி சர்க்கார்‌ இந்த மாதிரி ஒரு கேட்‌ கட்டி
விட்டிருந்ததாகக்‌ கதை கேள்விப்பட்டிருக்கிறேன்‌. யாரோ ஒரு ராஜா
இது தனக்கு அவமானம்‌ என்று நினைத்துக்‌ கொண்டு வரவில்லையாம்‌ .

யக்ஷ்புரியின்‌ இருள்‌ ஒவ்வொருவராய்‌ எல்லாரையும்‌ விழுங்கு
கிறது. இப்பொழுது இங்கிருந்து ஒடிப்‌ போய்விட்டாலோ?
அண்ணாவின்‌ மரித்த உடலை என்னால்‌ பார்க்கமுடியாது. இப்போது
ஓடி விட்டேன்‌ என்றால்‌ யார்‌ கண்ணிலும்‌ படமாட்டேன்‌ . மாஜிஸ்ட்‌
ரேட்டின்‌ ஆர்டரை ஜெயில்‌ அதிகாரிகளுக்குக்‌ காட்டவேண்டும்‌.
அப்படிச்‌ செய்யாவிட்டால்‌ மரிந்த தேகத்தை என்னிடம்‌ ஒப்படைக்க
மாட்டார்கள்‌. எங்கே போய்விட்டது அந்தக்‌ காகிதம்‌? ஒரு பாக்‌
கெட்டிலும்‌ காணோமே? என்ன ஆயிற்று? வீட்டிலேயே வீட்டு
விட்டேனா என்ன? அப்படியென்றால்‌ உடனே திரும்பிப்‌ போயாக
வேண்டும்‌. விட்டுத்‌ தள்ளு, நல்லதாகவே போயிற்று. அடுத்த
ரெயிலிலேயே பாட்னா அல்லது பம்பாய்‌ போய்விட்டால்‌ என்ன? என்‌
னுடைய பார்ட்டியைச்‌ சார்ந்த இன்டலெக்சுவல்‌ காம்ரேட்களை நேரில்‌
பார்த்தால்‌ மிகவும்‌ உபயோகமாக இருக்கும்‌--ஊஹும்‌, இதோ அந்தக்‌
காகிதம்‌ பாக்கெட்டிலேயே இருக்கிறது. நேற்று என்‌ கையாலேயே
இந்த பாக்கெட்டில்‌ தானே வைத்தேன்‌. எங்கே போகும்‌? இருந்தாலும்‌.
இப்பொழுது தானே எல்லாப்‌ பாக்கெட்களையும்‌ தேடிப்‌ பார்த்தேன்‌ !
எங்குமே கையில்‌ படவில்லையே?

சுபேதார்‌ பக்கம்‌ திரும்பிப்‌ பார்த்தேன்‌. அவனும்‌ என்‌ பக்கம்‌
திரும்புகிறான்‌. ஆனால்‌ என்னை நேராகப்‌ பார்க்க முடியவில்லை அவனால்‌.

தூரத்தில்‌ சில ஜனங்கள்‌ வந்து நிற்பது போல்‌ படுகிறது. 'ஆர்ம்ட்‌
போலீஸ்‌' பயத்தில்‌ ரொம்பப்‌ பேர்‌ வரவில்லை என்று நினைக்கிறேன்‌.
இல்லையென்றால்‌ இத்தனை நேரத்தில்‌ இந்த இடம்‌ ஒரே ஜன
சமுத்திரமாக ஆகியிருக்க வேண்டியது. ஒரு குவாட்டர்ஸ்‌ கதவு
திறக்கிறது. எல்லாருக்குமே மரித்த தேகத்தைப்‌ பார்க்க ஒரு ஆவல்‌.
அண்ணாவின்‌ கழுத்தில்‌ ஒரு சிறிய மரு உண்டு. ஒவ்வொரு வருஷமும்‌
குளிர்‌ காலத்தில்‌ காவித்‌ துணியுடுத்திய பஞ்சாபி ஜோசியர்கள்‌ பூர்ணி
யாவுக்கு வருவது வழக்கம்‌. அதில்‌ ஒருவன்‌ ஒரு சமயம்‌ ஆசிரமத்துக்கு
வந்திருந்தான்‌. சற்றுக்‌ கொச்சையான பாஷையில்‌ சிரித்துக்‌
கொண்டே சொன்னான்‌; நான்‌ ஒரு "fortune teller" என்று.

அண்ணா ஆட்சேபித்த போதிலும்‌, அவன்‌ கையைப்‌ பார்த்து விட்டுச்‌
சொன்னான்‌: "உங்களுக்கு எண்பது வயதில்‌ தான்‌ சாவு" என்று.
வேஷம்‌ போட்டுக்‌ கொண்டு பொய்ச்‌ சொல்லித்‌ திரியும்‌ கூட்டம்‌!
அவன்‌ சொன்னதைக்‌ கேட்டுச்‌ சிரித்து விட்டு அண்ணா  சொன்னான்‌:
"இது காங்கிரஸ்‌ ஆபீஸ்‌, உனது இஷ்டத்துக்காகக்‌ கொடுப்பதற்கு
இங்கு ஒன்றுமில்லை" என்று.

அது சரி! பயத்தினால்‌ அண்ணா மூர்ச்சை அடைந்து விழுந்து
விட்டாலோ? அந்த நிலையிலேயே அவனைத்‌ தூக்கு மேடையில்‌ நிறுத்தி
விடுவார்களோ? அப்படியும்‌ செய்வார்களா என்ன?

தூக்குக்‌ கயிற்றைப்‌ பற்றி மேட்டும்‌ வார்டரும்‌ சண்டை போட்டுக்‌
கொள்கிறார்கள்‌. ஜெயிலில்‌ முன்பு ஒரு தரம்‌ நடந்த சம்பவம்‌ ஞாபகத்‌
துக்கு வருகிறது. தூக்குக்‌ கயிற்றைச்‌ சிறுசிறு துண்டுகளாக வெட்டு.
எடுத்துக்‌ கொள்வதற்காக முயற்சி செய்து கொண்டிருந்தார்கள்‌ .
மழுங்கின கத்தியால்‌ எண்ணெய்‌ நடவிய கயிற்றை வெட்டமுடிய
வில்லை. நழுவி நழுவி வந்து கொண்டிருந்தது. அதிர்ஷ்டம்‌ இருந்தவர்‌
களுக்குச்‌ சில துண்டுகள்‌ கிடைத்தன. இது உடனே பலன்‌ அளிக்கும்‌
வசீகரணக்‌ கவசமாகக்‌ கருதப்படுகிறதாம்‌.

உள்‌ கதவு இறக்கிறது. சூப்பிரண்டென்ட்‌, மாஜிஸ்ட்ரேட்‌, சிவில்‌
சர்ஜன்‌, ஜெயிலர்‌, வார்டர்‌, வார்டர், வார்டர்‌, நாய்க்குட்டி,
வார்டர்‌.

எல்லார்‌ முகத்திலும்‌ வலுக்கட்டாயமாக வரவழைக்கப்படும்‌
புன்னகை தெரிகிறது. வழக்கத்துக்கு மாறாக விசேஷமாக ஒன்றும்‌
நடந்து விடவில்லை என்று காட்டிக்கொள்ள விரும்புகிறார்கள்‌ .
தினமும்‌ டீ குடிக்கும்‌ நேரம்‌ சிறிது தள்ளிப்‌ போய்‌ விட்டது. மாஜிஸ்ட்‌
ரேட்‌, சிவில்‌ சர்ஜன்‌ இருவரையும்‌ தம்‌ வீட்டில்‌ டீ குடிக்க அழைக்‌
கிறார்‌ சூப்பிரண்ட்‌. கேட்‌ திறக்கப்படுகறது. நாய்‌ முன்னால்‌ வழி
காட்டிக்‌ கொண்டு போகிறது. இரண்டு கார்கள்‌ அதன்‌ பின்னாலேயே
போய்ப்‌ பங்களாவின்‌ முன்‌ நிற்கின்றன. லாரி டிரைவர்‌ தயாராக
வண்டியில்‌ ஏறி ஸ்டியரிங்‌ வீலைப்‌ பிடித்துக்கொண்டு உட்காருகிறான்‌ .
வார்டர்‌ உள்‌ ககவைச்‌ சிறிது திறந்து வைத்துக்‌ கொண்டே
இருக்கிறான்‌. இப்பொழுது தான்‌ வரும்‌... இதே கணத்தில்‌...

"அரே, நீலு பாபு! நமஸ்கார்‌. இவ்வளவு விடியற்காலையில்‌,
இங்கே எப்படி? இண்டர்வியூ கேட்பதற்காகவா? ஸி.ஐ.டி. எட்டு
மணிக்கல்லவவோ வருவான்‌? அதற்குள்‌ என்‌ வீட்டுக்குப்‌ போய்க்‌
கொஞ்சம்‌ டீ சாப்பிடலாம்‌. என்ன சொல்கிறீர்கள்‌?"

அகோர்‌ பாபு பதில்‌ சொல்வதற்கு அவகாசமே கொடுக்கவில்லை.

ரொம்பக்‌ கஷ்டப்பட்டு ஒரு மாதிரியாகச்‌ சொன்னேன்‌: "ஊஹும்‌,
இன்டர்வுயூக்காக வரவில்லை. வேறு காரியமாக வந்திருக்கிறேன்‌ இன்று .
அண்ணா வந்து...." இதற்கு மேல்‌ பேச முடியவில்லை. உதடுகள்‌
துடித்தன. ஆனால்‌ வார்த்தைகள்‌ வெளி வரவில்லை. ஏதோ ஒரு
முரட்டுக்‌ கை என்‌ கழுத்தைப்‌ பிடித்து அமுக்குவது போன்ற உணர்ச்சி.
கண்களில்‌ நீர்‌ வந்துவிட்டது. வேறுபக்கம்‌ முகத்தைத்‌ திருப்பிக்‌
கொண்டு ஏதோ ஒருவிதமாக மாஜிஸ்ட்ரேட்டின்‌ ஆர்டரை அவர்‌
கையில்‌ கொடுத்தேன்‌. அகோர்‌ பாபு கடிதத்தைப்‌ படிக்கிறார்‌.
கண்களில்‌ வடியும்‌ நீரைத்‌ துடைத்துக்‌ கொள்கிறேன்‌.

"அரே! இதுவா! அப்போ உங்களுக்கு விஷயம்‌ தெரியாதா?!"
கைகளை என்‌ கழுத்தைச்‌ சுற்றி போட்டுக்கொண்டு ஆலிங்கனம்‌
செய்கிறார்‌.

"கவர்மென்டின்‌ கடிதம்‌ வந்துவிட்டது. தூக்குத்‌ தண்டனை
ஆர்டர்‌ வரையறையின்றித்‌ தள்ளிப்‌ போடப்பட்டுள்ளது."

"ஆ! என்ன சொல்கிறார்‌? அகோர்‌ பாபுவுக்குப்‌ பைத்தியம்‌
கியித்தியம்‌ பிடித்து விட்டதா என்ன?" அவர்‌ கைகள்‌ இரண்டையும்‌
கெட்டியாகப்‌ பிடித்துக்‌ கொள்கிறேன்‌. அவர்‌ சொல்லிக்‌ கொண்டே
போறார்‌: "இராணுவ இலக்குகள்‌ தவிர, பாரதத்தில்‌ மற்ற எல்லா
இடங்களிலும்‌ 1942-ஆம்‌ வருஷத்தின்‌ இயக்கத்தின்‌ விளைவாக நடந்த
சதி வேலை காரணமாக விதிக்கப்பட்டிருந்த தூக்குத்‌ தண்டனைகள்‌
தவணையில்லாமல்‌ ஒத்தி வைக்கப்பட்டுள்ளன. இந்த ஆர்டர்‌
வருவதற்கு முன்பு சில இடங்களில்‌ தூக்கு நிறைவேற்றப்பட்டுள்ளன...
யார்‌ பேரில்‌ கொலைக்குற்றம்‌ (மர்டர்‌ சார்ஜ்‌) இருக்கிறதோ அவர்கள்‌
தப்பிகவில்லை. இன்று ஒரு சாதாரண கைதிக்குத்‌ தூக்குத்‌ தண்டனை
இருந்தது. அவன்‌ மூன்றாம்‌ நம்பர்‌ ஸெல்லில்‌ இருந்தான்‌. முந்தாநாள்‌
தான்‌ ஆர்டர்‌ வந்தது. உங்கள்‌ அண்ணா ஒன்றாம்‌ நம்பர்‌ ஸெல்லி
லிருந்து மாற்றப்படவில்லை. துரை சொன்னான்‌: வீணாக எதற்காக
மாற்றிக்கொண்டு கஷ்டப்பட வேண்டும்‌' என்று. அதனால்‌ தான்‌
இந்த misunderstanding தூக்குத்‌ தண்டனை போடும்‌ தேதியை முன்ன
காகவே கைதிகளுக்குச்‌ சொல்வது ஜெயில்‌ விதி அல்ல. ஏதோ ஒரு
குத்துமதிப்பில்‌ ஜெயில்‌ ஊழியர்கள்‌ தங்களுக்குக்‌ தானே ஊகித்து
நிச்சயித்துக்‌ கொள்கிறார்கள்‌. அதனால்‌ தான்‌, யாரோ உங்களுக்குத்‌
தப்பாகச்‌ சொல்லியிருக்கிறார்கள்‌.

என்னால்‌ ஒன்றுமே பேச முடியவில்லை. ஒரே சாந்தம்‌. நாடிகளில்‌
ரத்தம்‌ ஓடுவது நின்றுவிட்டது. மரங்களில்‌ ஓர்‌ இலைகூட அசையவில்லை,
கிரகங்கள்‌ தங்கள்‌ கதியை மறந்து ஸ்தம்பித்துப்‌ போய்‌ நிற்கின்றன.
வீரர்களை ஈன்றெடுக்கும்‌ வஸுந்தரா அபர்ணா ரூபியாக என்‌ கண்முன்‌
நிற்கிறாள்‌. இந்தத்‌ தெய்விகக்‌ காட்சி உடைந்து விடுமோ என்ற,
பயத்தில்‌ மூச்சுக்கூட விடமுடியவில்லை.

நாளங்களில்‌ ரத்தம்‌ மறுபடியும்‌ ஓட ஆரம்பிக்கிறது. சில மரங்‌
களில்‌ பறவைகள்‌ ஒலிக்கின்றன. காலைக்காற்றில்‌ ஒரு சில இலைகள்‌
கூட அசைகின்றன. லாஸ்யமயமான பிருதிவி மறுபடியும்‌ நானாவித
மான சத்தங்களுக்கு இசைவாக விளையாட ஆரம்பிக்கிறாள்‌. கல்லால்‌
ஆன ஜெயில்‌ கேட்டின்‌ மேல்‌ உஷை தன்‌ ரத்தமயமான கிரணங்களை
அள்ளி வீசுகிறாள்‌ .

**[நிறைந்தது]**

---
